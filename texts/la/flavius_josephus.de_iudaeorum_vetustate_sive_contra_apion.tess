<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.1>	Sufficienter ut arbitror et per libros antiquitatum, opulentissime uirorum Epaphrodite, legentibus eos aperui de nostro genere Iudaeorum, quia et uetustissimum est et primam conscientiam propriam habuit nec non et quemadmodum regionem, quam nunc habuimus, habitauit. quinque milia enim annorum numerum historiam continentem ex nostris sacris libris Graeco sermone conscripsi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.2>	quoniam uero multos uideo respicientes blasphemiam quorundam insane prolatam et ea, quae a me de antiquitate conscripta sunt, non credentes, putantes indicium, quasi nouellum sit nostrum genus, eo quod nulla memoria apud Graecorum nobiles
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.3>	historiographos digni sunt habiti nostri maiores, pro omnibus his arbitratus sum oportere me breuiter haec dicta conscribere et derogantium quidem uesaniam spontaneumque increpare mendacium, aliorum uero ignorantiam pariter emendare, uniuersosque de nostra antiquitate, qui scilicet ueritatem amplectuntur, edocere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.4>	utar autem in meis dictis testibus eis, qui de omni antiquitate apud Graecos fide digni sunt iudicati; eos autem, qui blaspheme de nobis atque fallaciter conscripserunt aliqua, per semetipsos conuictos indubitanter ostendam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.5>	conabor autem etiam causas exponere, propter quas non multi in Graecis historiis gentis nostrae fecere memoriam, nec non et eos, qui de nobis nequaquam scribere siluerunt, nescientibus aut nescire simulantibus indicabo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.6>	Primitus itaque satis ammiror eos, qui aestimant oportere de rebus antiquis Graecis tantummodo fidem haberi et ab eis consulendam esse ueritatis integritatem, nobis autem et aliis hominibus non esse credendum; sed ego omnia in his contraria uideo contigisse. quapropter decet non uanas opiniones inspicere sed ex ipsis rebus iustitiam ponderare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.7>	omnia siquidem Graecorum noua et heri uel ut ita dicam nuper facta cognouerit, hoc est fabricas ciuitatum et adinuentiones artium conscriptionesque legum cunctarumque rerum iunior apud eos est historiae diligentia conscribendae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.8>	apud Aegyptios autem atque Chaldaeos et Phoenicas, desino enim nos illis connumerare, sicut ipsi fatentur res gestae antiquissimam et permanentem habent memoriae traditionem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.9>	nam et locis omnes inhabitant, quae nequaquam aeris corruptioni subiaceant, et multam prouidentiam habuerunt, ut nihil horum, quae apud eos aguntur, sine memoria linquerentur, sed in publicis conscriptionibus semper a uiris sapientissimis dicarentur;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.10>	Graecorum uero regionem innumerae corruptiones inuaserunt rerum memoriam delentes. si autem nouas constituentes conuersationes omnium se praeesse crediderunt, sciant, quia etiam sero et uix naturam potuerunt agnoscere litterarum; nam antiquissimum earum usum habuisse creduntur a Phoenicibus et a Cadmo se didicisse gloriantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.11>	sed neque illo tempore poterit aliquis demonstrare seruatam conscriptionem neque in templis neque in publicis anathematibus, quando etiam de Troianis rebus, ubi tot annis militatum est, postea multa quaestio atque contentio facta est, utrum litteris usi sunt; et magis ueritas optinuit, eo quod usus modernarum litterarum illis fuisset incognitus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.12>	constat autem, quoniam apud Graecos nulla inuenitur absolute conscriptio poema Homeri uetustior, et hunc etiam post bella Troiana fuisse manifestum est. et aiunt neque hunc litteris suum poema reliquisse, sed cantibus memoria reseruatum postea fuisse compositum et propterea multam in eo conspici dissonantiam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.13>	qui autem historias apud eos conscribere temptauerunt, id est hi, qui circa Cadmum Milesium, et Acusilaus Argiuus et post hunc quicumque alii fuisse referuntur, paululum tempus Persicam apud Helladium militiam praecesserunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.14>	sed etiam eos, qui de caelestibus et diuinis primitus apud Graecos philosophati sunt, id est Pherecydem Syrum et Pythagoram et Thaletem omnes concorditer confitentur Aegyptiorum et Chaldaeorum fuisse discipulos et breuiter conscripsisse, quae a Graecis omnium antiquissima iudicantur, ita ut uix ea credant ab illis fuisse conscripta.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.15>	Quomodo ergo non est inrationabile, ut tali fastu uegetentur Graeci, tamquam soli sciant uetera et ueritatem eorum sub scrupulositate contradant? an quis non ab ipsis conscriptoribus facillime discat, quia neque firmiter scientes aliquid conscripserunt, sed quod unusquisque opinatus est hoc studuit explanare? unde etiam libris suis alterutros. arguunt et ualde contraria ex rebus eisdem non piget eos edicere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.16>	sed ego uidebor me potioribus esse superfluus, si explanare uoluero, quantis quidem locis Hellanicus ab Acusilao de genealogiis discrepat et in quantis Isidiotum corrigit Acusilaus aut quomodo Ephorus quidem Hellanicum in plurimis ostendit esse mendacem, Ephorum uero Timaeus et . Timaeum qui post illum fuerunt. Herodotum uero cuncti;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.17>	sed neque de Siculis cum Antiocho et Philisto aut Callia Timaeus concordare dignatus est neque rursus de Atticis hi, qui Atthidas conscripserunt, aut de Argolicis, qui de Argis historiam protulerunt, alterutros consecuti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.18>	et quid oportet dicere de ciuitatibus breuibusque rebus, quando de militia Persica et his quae in ea sunt gesta tantum uiri probatissimi discordasse noscuntur? in multis autem etiam Thucydides tamquam fallax accusatur, licet scrupulosissimam secundum se historiam conscripsisse uideatur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.19>	Causae uero huius dissonantiae multae quidem forsan et aliae quaerere uolentibus apparebunt. ego uero duabus quas dicturus sum maximam huius summam diuersitatis ascribo. et quidem primum dico eam, quae mihi proprior esse uidetur,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.20>	id est eo quod ab initio non fuerit studium apud Graecos publicas de his quae semper aguntur proferre conscriptiones. hoc etenim praecipue et errorem et potestatem mentiendi posteris uetus aliquid uolentibus scriptitare concessit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.21>	non enim solummodo apud alios Graecos publica conscriptio est neglecta, sed neque apud ipsos Athenienses, quos terrigenas esse dicunt disciplinaeque cultores, aliquid huiusmodi reperitur factum, sed publicarum litterarum antiquissimas esse dicunt leges, quae a Dracone eis ex Phoenicibus sunt conscriptae ante modicum tempus tyrannidis Pisistrati.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.22>	de Arcadibus autem in antiquitate gloriantibus quid oportet dici? uix enim isti et postea litteris eruditi sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.23>	Cum ergo conscriptio nulla proponeretur, quae et discere uolentes edoceret et mentientes argueret, multa inter alterutros conscriptores discordia generata est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.24>	secunda uero causa uarietatis post illam haec ponenda est, quoniam qui ad conscribendum se praeparabant non studium ueritatis exhibuerunt, licet haec promissio semper habeatur in promptu, sed uerborum magis habuere prolationem maximam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.25>	et quemadmodum laudari se in hoc super alios aestimarent, ad hoc potius semet ipsos aptabant, aliqui uero ad fabulas sunt conuersi, aliqui autem ad gratiam aut ciuitates laudantes aut reges; alii semet ipsos ad accusandas causas aut conscriptores tradiderunt in hoc se fore probabiles aestimantes et omnino hoc agentes, quod historiae nimis aduersum est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.26>	uerae siquidem historiae indicium est, si de hisdem rebus omnes eadem dicant atque conscribant. hi uero cum quaedam aliter conscriberent quam alii, tunc se putabant omnium ueraciores ostendi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.27>	quapropter causa quidem uerborum et calliditatis eorum cedere nos Graecis oportet, non autem de antiqua historiae ueritate et maxime de rebus propriis uniuscuiusque prouinciae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.28>	Quoniam uero apud Aegyptios et Babylonios ex longissimis olim temporibus circa conscriptiones diligentia fuit, quando sacerdotibus erat iniunctum et circa eas ipsi philosophabantur, Chaldaei uero apud Babylonios, et quia praecipue Graecis immixti usi sunt Phoenices litteris circa dispensationes uitae et communium operum traditionem, dum consentiant omnes, tacendum hoc puto.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.29>	de nostris uero progenitoribus,: quia eandem quam praedicti habuerunt in conscriptionibus sollicitudinem, desino dicere etiam potiorem, pontificibus et prophetis hoc imperantes, et quia usque ad nostra tempora cum multa integritate sefuatum est, si oportet audentius dici, etiam seruabitur, conabor breuiter edocere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.30>	Non enim solummodo ab initio probatissimos uiros et in dei placatione praeparatos ad haec exercenda constituerunt, sed quatenus etiam genus sacerdotum sine permixtione purumque consisteret prouiderunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.31>	oportet enim eum, qui sacerdotium habiturus est, ex eiusdem gentis nasci muliere et neque ad pecunias neque ad honores inspicere et de hoc per antiquam lineam et multis testibus approbare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.32>	quod scilicet agimus non solum in ipsa Iudaea, sed ubicumque nostri generis constitutio reperitur, etiam ibi integritas ista seruatur
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.33>	circa nuptias sacerdotum, hoc est in Aegypto et Babylonia et quocumque terrarum orbe quilibet de sacerdotum genere sunt dispersi. mittunt enim in Hierosolymam conscribentes a patre nomen nuptae et antiquorum progenitorum, quicumque huius rei testimonia praebuerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.34>	si autem bella proueniant, sicut iam crebro factum est, dum Antiochus Epiphanes ad nostram uenisset regionem et Pompeius Magnus et Quin-
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.35>	tillus Varus, et praecipue nostris gesta temporibus, tunc hi qui de sacerdotibus supersunt ex antiquis litteris iterum noua conficiunt et probant mulieres, quae relinquuntur. non enim ad captiuas accedunt alienigenarum consortia formidantes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.36>	indicium uero integritatis hoc maximum est, quia pontifices apud nos a duobus milibus annis denominati filii a patre conscripti sunt. his autem qui praedicti sunt, si quid praeuaricentur, interdicitur, ne uel ad altare accedant uel alia sanctificatione fungantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.37>	recte siquidem, potius autem necessarie, cum neque conscribendi potestas omnibus data, neque aliqua sit in descriptione discordia, sed solummodo prophetis antiquissima quidem et ueterrima secundum inspirationem factam a deo cognoscentibus, alia uero secundum se sicuti facta sunt palam conscribentibus,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.38>	infiniti libri non sunt apud nos discordantes et sibimet repugnantes, sed solummodo duo et uiginti libri habentes temporis totius conscriptionem, quorum iuste fides ammittitur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.39>	horum ergo quinque quidem sunt Moyseos, qui natiuitates continent et humanae generationis traditionem habent usque ad eius mortem: hoc tempus de tribus milibus annis paululum minus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.40>	a morte uero Moyseos usque ad Artaxerxem Persarum regem, qui fuit post Xerxem, prophetae post Moysen ea, quae secundum eos sunt gesta, conscripserunt in tredecim libris. reliqui uero quattuor hymnos in deum et uitae humanae noscuntur pignora continere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.41>	ab Artaxerxe uero usque ad nostrum tempus singula quidem conscripta, non tamen priorum simili fide sunt habita, eo quod non fuerit certa successio prophetarum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.42>	palam namque est ipsis operibus, quemammodum nos propriis litteris credimus; tanto namque saeculo iam praeterito neque adicere quisquam aliquid nec auferre nec transformare praesumpsit. omnibus enim insertum est mox ex prima generatione Iudaeis haec diuina dogmata nominare et in his utique permanere et propter ea, si oporteat, mori libenter.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.43>	iam itaque multi captiuorum frequenter tormentis affecti sunt et mortes uarias in theatris sustinuerunt, ne ullum uerbum contra leges ammitterent aut conscriptiones habitas postea uiolarent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.44>	qui Graecorum aliquid tale perpessus est? quando neque fortuitam sustinere laesionem uolunt, licet omnia apud eos scripta destruantur;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.45>	uerba enim haec esse putant secundum conscribentium uoluntates exposita. et hoc iuste etiam de antiquis sapiunt, quoniam aliquos nunc quoque uident praesumentes de his rebus conscribere, quibus neque ipsi interfuerunt, neque credere scientibus adquiescunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.46>	denique de bello, quod apud nos contigit nuper, quidam historias conscribentes ediderunt, dum neque ad ea loca uenerint, neque in proximo rerum gestarum fuerint, sed ex auditu quaedam pauca componentes inpudenter semet ipsos uidentur historiae nomine iactitare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.47>	Ego uero et ex omni bello et quae ibi particulariter gesta sunt, ueram descriptionem feci, dum ipse rebus omnibus interfuerim;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.48>	dux etenim apud nos Galilaeorum eram, donec fuit defendendi facultas. contigit autem ut caperer a Romanis et habentes me Vespasianus et Titus in custodia uniuersa semper inspicere faciebant. primo quidem uinctus, postea uero solutus cum Tito ab Alexandria propter obsessionem Hierosolymorum directus sum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.49>	eo tempore nihil est gestum, quod meam potuisset latere notitiam. nam uidens Romanorum exercitum uniuersa sub diligentia describebam s et ea quae nuntiabantur ab his, qui semet ipsos tradebant, ego solus integrius intellegens disponebam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.50>	deinde Romae tempus uacationis habens, omni iam negotio praeparato usus aliquibus cooperantibus mihi propter eloquentiam Graecam rerum editionem exhibui. tantaque mihi securitas adfuit ueritatis, ut primos omnium imperatores belli Vespasianum et Titum testes exposcerem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.51>	primum namque illis optuli libros, et post illos multis quidem Romanorum qui bellis interfuerunt, plurimis uero nostrorum eos etiam uenundaui, qui Graeca sapientia uidebantur imbuti, quorum est Iulius Arche- . laus, Herodes honestissimus et ipse ammirabilis rex Agrippas.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.52>	isti siquidem uniuersi testimonium perhibuerunt, quia uentatem diligens excolui, non reprimentes forsitan aut tacentes, si quid gestorum per ignorantiam aut per gratiam commutaui aut praetermisi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.53>	20 Quidam uero praui homines derogare meae historiae sunt conati, tamquam in scolis adulescentium propositum exercentes et accusationis insperatae atque detractionis facientes opus, cum oporteat illud sciri, quia conuenit promittentem aliis rerum ueracium traditionem ipsum prius haec nosse certissime aut rebus gestis adhaerendo aut ab scientibus
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.54>	consulendo, quod ego praecipue circa utrumque me credo fecisse negotium. antiquitatis namque libros, sicuti dixi, ex uoluminibus sacris interpretatus sum, cum essem genere sacerdos et participarer illarum sapientiam litterarum;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.55>	historiam uero belli conscripsi multarum quidem actionum ipse operator, plurimarum uero inspector existens et omnino eorum quae dicta uel gesta sunt nihil ignorans.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.56>	quomodo ergo non procaces quilibet aestimabit eos, qui aduersum me nituntur de ueritate contendere? qui licet imperatorum commenta legisse dicantur, non tamen nostrorum repugnantium rebus interfuerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.57>	De rebus itaque necessariam feci digressionem significare uolens facilitatem eorum, qui historiam scribere compromittunt-
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.58>	promittunt, et sufficienter, sicuti reor, palam faciens, quia conscriptio rerum apud barbaros potius sollemnior, quam apud Graecos est, uolo paululum primitus disputare aduersus eos, qui contendunt nouellam esse nostram conuersationem, eo quod. nihil de nobis, ut aiunt illi, dictum sit conscriptoribus Graecis;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.59>	deinde testimonia antiquitatis ex aliorum litteris exhibebo et eos, qui nostro blasphemant generi, ualde ipsi rationi blasphemare monstrabo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.60>	Nos igitur neque regionem maritimam habitamus, neque mercimoniis congaudemus, neque per haec alterutris peregrinationibus fatigamur, sed sunt quidem nostrae ciuitates procul a mari positae, regionemque uberrimam possidentes in ea assidue laboramus, praecipue circa filiorum nutrimenta studentes, legumque custodiam et traditionem pietatis totius opus uitae necessarium iudicamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.61>	cum assit igitur his, quae praedicta sunt, conuersationi nostrae etiam uita remotior, nihil fuit in antiquis temporibus, quod faceret nobis permixtionem Graecorum, sicut Aegyptiis mercimonia, quae ab eis reiciuntur et ad eos rursus introducuntur, et iterum habitatoribus Phoeniciae maritimae studentibus circa contractus atque negotia amore pecuniae requisita.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.62>	sed neque circa latrocinia sicut quidam alii uacauerunt aut amplius habere concupiscentes patres nostri ad bella conuersi sunt, licet regio nostra multa milia uirorum fortium possideret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.63>	Phoenices ergo propter negotia ad Graecorum prouinciam nauigantes repente sunt agniti et per illos Aegyptii et omnes, a quibus ad Graecos onera deuehebant inmensa maria proscindentes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.64>	Medi uero postea atque Persae palam in As≈≤t regnauerunt et usque ad alteram Epirum Persae militauerunt. Thraces autem propter uicinitatem et Scythicum ab his, qui Pontum nauigant, cogniti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.65>	et omnino uniuersi iuxta mare uel orientale uel hesperium habitantes aliquid conscribere uolentibus cogniti facti sunt, qui uero superius habitabant et procul a mari multis sunt temporibus ignorati.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.66>	et hoc apparet etiam circa Europam contigisse: quando de Romanorum ciuitate tam longo tempore adepta potestate tantasque causas belli conficiente neque Herodotus neque Thucydides nec ullus qui fuit cum istis fecit aliquam mentionem; sed sero tandem et uix ad Graecos potuit eorum notitia peruenire.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.67>	de Galatis enim et Hiberis sic ignorauerunt hi, qui putantur subtilissimi conscriptores. quorum est Ephorus, ut unam ciuitatem esse arbitraretur Hiberas, qui tantam partem hesperiae terrae noscuntur inhabitare, et neque mores eorum, qui fiunt apud eos uel qui dicuntur, tamquam sic utentibus referre praesumpsit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.68>	causa uero ignorantiae ueritatis est, eo quod procul abessent. ut autem falsa conscriberent, eo quod uellent uideri aliquid amplius ab aliis rettulisse. quomodo ergo mirari decet, si neque nostra gens plurimis erat certa, neque ad scribendum de se aliquam dedit occasionem ita constituta procul a mari et ita conuersari deliberans?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.69>	Pone igitur nos argumento uti uelle Graecorum, quia non est eorum genus antiquum, eo quod neque in nostris uoluminibus de eis sit aliquid dictum: nonne omnino deridebunt causas huiusmodi a me prolatas et testes uicinae regionis adducent antiquitatis suae?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.70>	igitur ego hoc conabor efficere: Aegyptiis enim et Phoenicibus praecipue testibus utar, cum nullus eorum potuerit tamquam falsum accusare testimonium; et uidentur maxime circa nos inimici in communi quidem omnes Aegyptii, Phoenicum uero Tyrii.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.71>	de Chaldaeis autem nequaquam hoc dicere potero, quoniam et generis nostri principes constituti sunt et propter cognationem in conscriptionibus suis meminere Iudaeorum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.72>	- cum uero fidem de his praebuero et blasphemias falsas ostendero, tunc etiam Graecorum conscriptores memorabo, qui Iudaeorum fecere memoriam, ut neque huiusmodi occasio relinquatur inuidis nobis faciendae contentionis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.73>	Inchoabo autem primitus a litteris Aegyptiorum, quas non arbitrantur commendare quae nostra sunt. Manethon itaque genere uir Aegyptiorum, Graeca disciplina participatus, sicut palam est, scripsit enim uoce Helladica, paternae regionis historiam ex sacris, sicuti ait ipse, interpretatus libris, frequenter arguit Herodotum in Aegyptiacis ignoratione mentitum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.74>	ipse quidem Manethon in secundo Aegyptiacorum haec de nobis scribit. ponam uero etiam sermonem eius tamquam testimonii iure prolatum: "Honorabile nomen.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.75>	sub hoc nescio quomodo deus inspirauit et praeter spem ex partibus orientalibus homines genere ignobiles adepta fiducia in prouincia castra metati sunt et facile ac sine bello eam potenterque ceperunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.76>	et principes eius alligantes de cetero ciuitates crudeliter incenderunt et deorum templa uerterunt. circa omnes uero prouinciales inimicissime usi sunt alios quidem perimentes, aliorum uero et filios et coniuges ad seruitia redigentes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.77>	nouissime uero et unum regem ex se fecerunt, cui nomen erat Sualitis. hic in Memphide ueniens superiorem inferioremque prouinciam diuidens et castra in oportunis relinquens locis, maxime etiam partes muniuit orientales prospiciens, quoniam Assyrii aliquando plus ualentes erant desideraturi regnum eius inuadere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.78>	inueniens autem in Nomotosuati ciuitatem oportunissimam, positam quidem ad orientem Bubastitis fluminis, quae appellabatur a quadam antiqua theologia Euaris; hanc fabricatus est et muris maximis communiuit collocans ibi multitudinem armatorum usque ad ducenta quadraginta milia uirorum eam custodientium.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.79>	hic autem messis tempore ueniebat, tam ut frumenta metiretur et mercedes exsolueret, quam ut armatos pro terrore extraneorum diligenter exercitaret. qui dum regnasset decem et nouem annis uita priuatus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.80>	post hunc autem regnauit alter quattuor et quadraginta annis Beon nomine; post quem alter Apachas sex et triginta annis et mensibus septem, deinde et Apofis unum et sexaginta et Samnas quinquaginta et mense uno;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.81>	post hos autem omnes Ases nouem et quadraginta et mensibus duobus. et isti quidem sex apud eos fuerunt primi reges debellantes semper et maxime Aegypti radicem amputare cupientes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.82>	uocabatur autem omne genus eorum Ycsos, hoc est reges pastores, yc enim secundum sacrarum linguam litterarum regem significat, sos uero pastorem siue pastores secundum sermonem communis eloquii et ita compositum inuenitur Ycsos. quidam uero dicunt eos Arabas esse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.83>	" in aliis autem exemplaribus non reges significari comperi per appellationem yc, sed e diuerso captiuos declarari neque pastores. hyc enim rursus Aegyptiaca lingua et ac, quando pingui sono profertur, captiuos aperte significat; et hoc potius uerisimile mihi uidetur et historiae antiquae conueniens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.84>	hos ergo quos praediximus reges et eos, qui pastores uocabantur, et eos qui ex eis fuerunt, optinuisse Aegyptum ait annis undecim et quingentis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.85>	post haec autem regum Thebaidis et alterius Aegypti factam dicit super pastores inuasionem et bellum maximum et longaeuum eis inlatum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.86>	sub rege uero cui nomen erat Alisfragmuthos uictos dicit pastores et alteram quidem uniuersam Aegyptum perdidisse, inclausos autem in locum habentem mensuram terrae ulnarum undecim milium, cui loco nomen est Auarim;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.87>	hunc Manethon dicit omnem maximo muro atque robustissimo circumdedisse pastores, quatenus et omnem possessionem munitam haberent simul et praedam suam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.88>	filium uero Alisfragmathoseos Thumnosim dicit conatum quidem eos per obsessionem capere et fortiter cum quadringentis octuaginta milibus armaterum eorum muris excubuisse. cum uero obsessionem desperasset, pacta cum eis fecisse, ut Aegyptum relinquentes, quo uellent, innoxii omnes abirent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.89>	illos uero his 20 promissionibus impetratis, cum omni domo et cum possessionibus non minus ducenta quadraginta milia numero ex Aegypto per desertum in Syriam iter egisse,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.90>	et metuentes Assyriorum potentiam, tunc enim illi Asiam optinebant, in terra, quae nunc Iudaea uocitatur, ciuitatem aedificasse, quae tantis milibus hominum sufficere potuisset, eamque Hierosolymam uocitasse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.91>	in alio uero quodam libro Aegyptiacorum Manethon hanc ipsam inquit gentem, id est qui uocabantur pastores, in sacris suorum libris captiuos ascriptos, rectissime dixit. nam antiquis progenitoribus nostris pascere mos erat; et pascualem habentes uitam uocabantur ita pastores.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.92>	sed et captiui non inrationabiliter ab Aegyptiis sunt uocati, quoniam progenitor noster Ioseph dixit ad regem Aegyptiorum se esse captiuum et fratres in Aegyptum posterius euocauit rege praecipiente. sed de his quidem in aliis examinationem subtilius faciemus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.93>	Nunc autem huius antiquitatis producam testes Aegyptios rursumque quomodo se habeant uerba Manethonis circa ordinem temporum aperte describam; sic enim ait:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.94>	"Postquam egressus est ex Aegypto populus pastorum ad Hierosolymam, expulsor eorum rex Themusis regnauit post haec annis uiginti quinque et mensibus quattuor et defunctus est. adsumpsit regnum filius Chebron annis tredecim;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.95>	huius autem Amenofis *** annis uiginti uno et mensibus nouem. Mifris autem duodecim et mensibus nouem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.96>	Miframthusis uiginti quinque et mensibus decem, Etmusis autem nouem et mensibus octo, Amenofis uero triginta et mensibus decem, Orus uero triginta
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.97>	sei et mensibus quinque, huius autem filia Acenchres duodecim et mense uno, Rathotis uero frater nouem, Acencheridis autem *** duodecim et menses tres, Armes uero quattuor et mense uno, Armesis autem unum et menses quattuor, Armesis Miamus uero sexaginta sex et menses duos, Amenofis decem et nouem et menses sex.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.98>	Sethosis autem equestrem et naualem uirtutem habens fratrem quidem Armen procuratorem Aegypti constituit et omnem ei aliam regalem contulit potestatem; tantummodo autem diademate uti prohibuit et ne reginam matrem filiorum opprimeret imperauit et ut abstineret etiam ab aliis regalibus concubinis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.99>	ipse uero ad Cyprum et Phoenicen et rursus contra Assyrios atque Medos castra metatus uniuersos alios quidem ferro, alios sine bello, terrore magnae uirtutis sibimet subiugauit. his uero felicitatibus eleuatus confidentius incedebat orientales urbes ac prouincias subuertendo;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.100>	multoque tempore procedente Armes, qui in Aegypto fuerat derelictus, omnia contraria, quam eum frater agere 81) monuerat, sine timore faciebat. nam et reginam uiolenter adiecit et aliis concubinis sine parcitate iugiter miscebatur, suasusque ab amicis utebatur diademate et rebellabat fratri.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.101>	is uero qui constitutus erat super sacra Aegyptia scribens librum Sethosi direxit et cuncta significans et quia rebellaret ei suus frater Armes. qui repente ad Pelusium destinauit et proprium tenuit regnum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.102>	" prouincia uero uocata est ex eius nomine Aegyptus; dicit enim quia Sethos Aegyptus uocabatur, Armes autem frater eius Danaus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.103>	Haec equidem Manethon. in palam uero est ex praedictis annis tempore computato. quia hi qui uocabantur pastores, id est nostri progenitores, ex Aegypto liberati ante tres et nonaginta atque trecentos annos hanc prouinciam inhabitauerunt, quam Danaus ad Argos accederet, licet hunc antiquissimum Argiui esse confidant.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.104>	duas igitur res Manethon maximas pro nobis ex Aegyptiis litteris protestatus est: primam quidem, quia aliunde uenerunt ad Aegyptum, deinde egressum eorum exinde ita temporibus antiquissimum, ut paene mille annis bellum praecedat Iliacum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.105>	in his autem, in quibus Manethon non Aegypti litteris, sed sicut ipse confessus est ex fabulis quorundam sine nomine quaedam adiecit, postea particulariter haec redarguam, ostendens ea sine uerisimilitudine esse mendacia.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.106>	Sed uolo ab istis rursus migrare ad ea, quae apud Phoenicas de nostro genere conscripta et eorum testimonio declarata sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.107>	< sunt> itaque apud Tyrios multorum annorum publicae litterae et conscriptiones diligentissime custoditae ex his quae apud eos facta et in inuicem gesta noscuntur, quae tamen memoria digna sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.108>	inter haec ergo conscriptum est, quia in Hierosolymis aedificatum est templum a Solomone rege, ante annos paene centum quadraginta tres et menses octo, quam Tyrii Carchedonam fabricauerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.109>	descripta uero est apud illos constructio templi nostri. Iromus enim Tyriorum rex amicus erat regis nostri Salomonis paternis amicitiis ei deuinctus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.110>	is ergo munificentiam suam exhibens ad claritatem fabricae praebuit Salomoni auri quidem uiginti et centum talenta incidensque pulcherrimam siluam de monte, qui Libanus nuncupatur, ad cameram destinauit ei. quem redonauit quidem Salomon aliis quidem multis rebus, sed etiam terra Galilaeae regionis, quae Zabulon uocatur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.111>	praecipue autem eos ad amicitias sapientiae concupiscentia conuocauit; propositiones enim soluendas alterutris dirigebant et melior in his Salomon erat et in aliis sapientior apparebat. hactenus uero seruantur apud Tyrios epistolae multae, quas illi scripserunt adinuicem,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.112>	pro qua re liber est a me compositus litterarum a Tyriis directarum. unde etiam testem producam Dionem, qui apud. Phoenicen historias integerrimus approbatus est. is igitur in Phoeniciis historiis hoc modo scribit: "Abibalo moriente filius eius Iromus regnauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.113>	hic partes orientales ciuitatis ampliauit et urbem potiorem fecit; et Olympii Iouis templum destruens terrae coaequans locum medium moenibus urbis adiunxit et aureis anathematibus exornauit. ascendens autem in Libanum siluas incidit ad templorum aedificationem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.114>	regem uero Hierosolymorum Salomonem misisse dicunt ad Iromum quaedam aenigmata et poposcisse ab eo solutionem, adiciens, ut qui non posset discernere pecunias soluenti persolueret,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.115>	coniessumque Iromum non se posse persoluere propositas quaestiones et multas pro expensis faciendis pecunias condemnatum. deinde Abdemonum quendam, uirum Tyrium, propositas soluisse quaestiones ipsumque alias proposuisse, quas si non solueret Salomon, multas rursum pecunias Iromo regi conferret. " Dion igitur hoc modo de praedictis testimonium perhibuit nobis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.116>	Sed post hunc producam quoque Menandrum Ephesium. is enim singulorum regum actus conscripsit apud Graecos et barbaros studens ex prouincialibus uniuscuiusque loci litteris historiae ueritatem pandere; scribens enim.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.117>	de his, qui in Tyro regnauerunt et deinde ueniens ad ueniens ad regem sic ait: "Moriente uero Abibalo successit in eius regno filius eius Iromus, qui uixit annis triginta quattuor.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.118>	hic statuit locum ualde latissimum aureamque columuam Iouis in templo reposuit et ad siluam lignorum proficiscens abscidit de monte, qui Libanus appellatur, ligna cedrina ad tegmina facienda templorum destruensque antiquiora templa fanum aedificauit Herculis ***
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.119>	*** fecit erectionem mense Peritio castraque mouit aduersus Titiceos minime tributa reddentes, quos etiam subdens sibimet denuo remeauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.120>	sub hoc fuit Abdemonus puer iuuenis, qui semper parabolas superabat, quas Salomon Hierosolymorum rex destinabat".
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.121>	supputatur uero tempus ab hoc rege usque ad constructionem Carchedonis hoc modo: moriente Iromo successit in eius regno Balbazerus filius. qui cum uixisset annis quadraginta tribus, septem regnauit annis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.122>	post hunc Abdatratus filius cum uixisset annis uiginti regnauit nouem; hunc filii nutricis eius quattuor per insidias peremerunt, quorum senior Metusastartus filius tribus regnauit. qui cum uixisset annis quadraginta quattuor; regnauit annis duodecim.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.123>	post hunc frater eius Astirimus; et hic uiuens annis quattuor et quinquaginta, regnauit annis nouem et peremptus est a fratre Pellete qui suscipiens regnum mensibus imperauit octo, cura uixisset annis quinquaginta. hunc peremit Ithobalus Astartae sacerdos, qui cum uixisset annis quadraginta octo regnauit annis triginta duobus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.124>	huic successit Badezodus filius, qui cum uixisset annis quadraginta quinque regnauit sex. huic successor factus est Mettinus filius, qui cum uixisset triginta duobus nouem regnauit annis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.125>	huic successor fuit Pygmalion, qui annos egit in sua uita quinquaginta sex, ex quibus quadraginta tenuit principatum. huius regni anno septimo soror Dido in Libya ciuitatem aedificauit Carchedonam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.126>	colligitur ergo omne tempus a regno Iromi usque ad aedificationem Carchedonis annorum centum quinquaginta quinque et mensium octo. quia uero duodecimo anno huius regni in Hierosolymis aedificatum est templum, fit ab aedificatione templi usque ad constructionem Carchedonis tempus annorum centum quadraginta trium mensium octo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.127>	testimonio siquidem Phoenicum quid amplius oportet apponi? cernitur ipsa ueritas fortiter approbata et multo clarius apparet, quoniam praecedit constructionem templi progenitorum nostrorum ad prouinciam hanc aduentus. cum enim eam uniuersam bello tenuissent, tunc [autem] templum aedificare coeperunt; et haec aperte ex litteris sacris etiam a me in antiquitate manifestata sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.128>	Nunc itaque sunt dicenda ea, quae apud Chaldaeos noscuntur esse conscripta et de nobis in historia sunt relata. quae multam habent concordiam cum nostris uoluminibus etiam de aliis rebus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.129>	testis autem horum est Berosus, uir genere quidem Chaldaeus, notus autem eis, qui doctrinae eruditionique congaudent, quoniam de astronomia et de Chaldaeorum philosophia ipse Graecas conscriptiones exposuit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.130>	is igitur Berosus antiquissimas secutus historias de facto diluuio et hominum in eo corruptione sicuti Moses ita conscripsit, simul et de area, in qua generis nostri princeps ereptus est, deuecta scilicet ea in summitates montium Armeniorum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.131>	deinde describens eos qui ex Noe progeniti sunt et tempus eorum adiciens usque ad Nabolassarum peruenit, Babyloniorum et Chaldaeorum regem, et huius actiones exponens ait, quemadmodum misit in Aegyptum et ad nostram terram filium suum Nabuchodonosor cum multa potentia;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.132>	qui dum rebellantes eos inuenisset, omnes suo subiecit imperio et templum in Hierosolymis concremauit cunctumque generis nostri populum auferens migrauit in Babylonem. unde ciuitatem contigit desolari annis septuaginta usque ad Cyrum regem Persarum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.133>	dicit autem, quia tenuerit Babylonius Aegyptum, Syriam, Phoenicen, Arabiam, uniuersos priores Chaldaeorum et Babyloniorum reges actionibus suis excellens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.134>	ipsa uero uerba, quae Berosus protulit hoc modo dicta, necessario proferenda sunt:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.135>	"Audiens autem pater eius Nabolassarus, quia satrapa constitutus in Aegypto et Syria inferiore et Phoenice rebellaret, cum non ualeret iam ipse labores ferre, tribuens filio suo Nabuchodonosor aetate ualenti partem quandam exercitus, super eum misit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.136>	Nabuchodonosor autem cum satrapa desertore congressus prouinciam, quae ab initio eorum fuerat, ad proprium reuocauit imperium. eodem uero tempore contigit patrem eius Nabolassarum cum aegrotasset in Babylonia ciuitate defungi, qui regnauit annis uiginti uno.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.137>	Nabuchodonosor autem non post multum tempus mortem patris agnoscens, et negotia Aegyptiaca disponens reliquamque prouinciam et captiuos Iudaeorum et Phoenicum atque Syrorum, qui in Aegypto fuerant, commendans quibusdam amicis, ut cum magna uirtute et reliqua utilitate deueherentur ad Babyloniam, ipse cum paucis adgressus per desertum in Babyloniam uenit
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.138>	reperiensque cuncta a Chaldaeis dispensari seruatumque regnum ab optimatibus eorum, dominus factus totius paterni principatus, captiuis quidem aduenientibus praecepit habitacula in oportunissimis Babyloniae locis aedificari;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.139>	ipse uero de belli manubiis templum Beli et reliqua loca munificentissime nimis exornans et antiquam ciuitatem et alteram extrinsecus adiciens, cogitans, quatenus nequaquam possent obsidentes fluuium conuertere et ad ciuitatem accedere, tres quidem in interiori ciuitate per circuitum porticus, tres uero in exteriori constituit. quarum alias quidem ex cocto latere et bitumine, alias uero ex ipso latere fecit;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.140>	et largissime muniens ciuitatem portasque diuina pulchritudine comens superaedificauit in paternis regalibus alia quoque regalia celsitudinem illorum multo ualde praecedentia, quorum ornatum exponere ualde longissimum est. uerumtamen sciendum, quoniam haec maxima atque superba ultra credulitatem rei sunt perfecta diebus quinque et decem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.141>	in his ergo regalibus lapideas munitiones celsas aedificauit et aspectum montibus similem reddens etiam ex arboribus diuersis plantationes exhibuit. fecit quoque hortum, quod suspensibile uocabatur, eo quod uxor eius desideraret huiusmodi qualitatem nutrita in Mediae locis.K-
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.142>	Haec ita retulit de praedicto rege et multa super haec in tertio libro Chaldaicorum, in quo culpat conscriptores Graecos quasi uane arbitratos a Semiramide Assyria Babylonem aedificatam et mira opera ab illa circa eam fuisse constructa.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.143>	false conscripsisse dicens. et ipsam quidem Chaldaeorum conscriptionem fide dignam pudori existimandum est, quando cum archiuis Phoenicorum concordare uidentur quae a Beroso conscripta sunt de rege Babyloniorum, quoniam et Syriam et uniuersam Phoenicen ille subuertit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.144>	in his quoque consonat et Philostratus in historiis, dum Tyriae meminit obsessionis, et Megasthenes in quarto Indicorum, ubi declarare contendit, praedictum regem Babyloniorum Herculem fortitudine et actuum magnitudine praecessisse; dicit enim eum et maximam Libyae partem et Hiberiam subuertisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.145>	quae uero de templo Hierosolymorum relata sunt, quia et concrematum est pugnantibus Babyloniis et coepit rursus aedificari Cyro tenente Asiae principatum, ex dictis Berosi declaramus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.146>	sic enim in tertio libro dicit: "Nabuchodonosor itaque, posteaquam inchoauit praedictum murum, incidens in languorem de uita migrauit, cum regnasset annis tribus et quadraginta. huius regni dominus est effectus filius eius Ethelmaradochus, *
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.147>	* propter iniquitates atque luxurias passus insidias a marito sororis suae Niriglissoro peremptus est, cum duobus regnasset annis. quo defuncto sumens regnum, qui ei fecit insidias, Niriglissorus annis regnauit quattuor.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.148>	huius filius Laborosardochus principatum quidem tenuit puer existens mensibus nouem, insidias uero passus, eo quod nimis appareret malorum esse morum, ab amicis extinctus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.149>	hoc itaque pereunte conuenientes hi, qui fecerant insidias illi, communiter regnum imposuerunt Nabonnido cuidam, qui erat ex Babylone ex eadem gente. sub hoc muri circa fluuium Babyloniae ciuitatis ex latere cocto et bitumine sunt ornati.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.150>	cumque regnum eius esset in anno septimo decimo constitutum, egressus Cyrus ex Perside cum multa uirtute uniuersam Asiam subuertens impetum fecit ad Babyloniam urbem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.151>	sentiens autem Nabonnidus inuasionem eius et occurrens cum exercitu suo atque congressus pugna uictus et cum paucis fugatus inclusus est in Borsippensium ciuitate.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.152>	Cyrus autem Babyloniam comprehendens et deliberans exteriores muros deponere ciuitatis, eo quod nimis uideretur munita et esset ad capiendum ualde difficilis, reuersus est ad Borsippum Nabonnidum instanter expugnaturus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.153>	Nabonnido uero obsessionem non ualente perferre sed primitus supplicante usus clementia Cyrus et dans ei habitaculum in Carcamane expulit eum a Babylone. Nabonnidus itaque reliquum uitae tempus in illa prouincia conuersatus est."
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.154>	Haec concordant cum nostrorum libris; scriptum namque in eis est, quia Nabuchodonosor octauo decimo regni sui anno templum nostrum ad desolationem usque perduxit et fuit exterminatum annis septem, secundo uero anno regni Cyri fundamentis depositis rursus secundo regni Darii anno perfectum est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.155>	his prolatis adiciam etiam Phoenicorum historias, non enim probationum abundantia relinquenda est; est enim dinumeratio in illis annorum, sic enim habent:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.156>	sub rege Thobalo Nabuchodonosor obsedit Tyrum annis tribus et decem; post hunc regnauit Bahal annis decem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.157>	post hunc iudices constituti sunt et iudicauerunt, id est Hecnibalus Nibasci mensibus duobus, Chelbis Addaei mensibus decem, Abalus pontifex mensibus tribus, Mittinus et Gerastartus Abdilimi iudices annis sex, inter quos regnauit Balatorus anno uno.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.158>	quo moriente mittentes euocauerunt Meralum ex Babylone et quattuor regnauit annis; eo quoque moriente euocauerunt fratrem eius Iromum, qui regnauit annis uiginti. sub hoc Cyrus Persarum habuit potestatem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.159>	quapropter omne tempus est annorum quinquaginta quattuor et mensium trium. septimo siquidem anno regni sui Nabuchodonosor coepit obsidere Tyrum, quarto decimo autem anno regis Iromi Cyrus Persarum tenuit principatum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.160>	consonant igitur quae de templo scripta sunt a Chaldaeis ac Tyriis cum litteris nostris, manifestum uero et sine contentione testimonium est de praedicta nostri generis antiquitate. et his siquidem qui non ualde contendunt sufficere iudico quae praemissa sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.161>	Oportet autem non credentibus barbaricis conscriptionibus, sed solis Graecis fidem habendam esse dicentibus adhuc multos exhibere testes etiam Graecos scientes nostrum genus et oportuno tempore eorum habentes mentionem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.162>	Pythagoras igitur Samius, cum sit antiquus quidem aetate, sapientia uero et diuina pietate philosophos omnes excellens, non solum quae nostra sunt agnouisse manifestus est, sed etiam zelatus ea ex multis apparet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.163>	et eius quidem nulla conscriptio reperitur, multi tamen de eo retulerunt, quorum insignior est Hermippus, uir circa omnem historiam diligentissimus indagator.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.164>	refert itaque in primo de Pythagora libro, quia Pythagoras uno confabulatorum suorum defuncto, nomine Calciphonte genere Crotoniate, illius animam dicebat secum degere die noctuque et quia praeciperet, ut non transiret de loco, unde asinus onus portaret, et ab aqua faeculenta semet ipsum abstineret et ab omni blasphemia recederet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.165>	deinde sequitur: "Haec autem agebat atque dicebat Iudaeorum et Thracensium opiniones imitatus ac transferens; dicitur enim, quia uere ille uir multas Iudaeorum leges in suam transtulit philosophiam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.166>	fuit autem etiam per ciuitates non ignota olim gens nostra, et multae nationes ad quas transiit etiam zelum eius habuerunt. quod manifestat Theophrastus in his, quae scripsit de legibus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.167>	ait enim, quia prohibent Tyriorum leges peregrino sacramento iurari. inter sacramenta cum quibusdam aliis etiam iusiurandum quod corban appellatur enumerat; et apud nullum hoc inuenitur iuramentum nisi apud Iudaeos solos; quod *** interpretatur ex Hebraica lingua significat dei donum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.168>	uerum neque Herodotus Alicarnaseus nostram ignorauit gentem, sed quodam modo eius meminisse cognoscitur. de Colchis enim referens in secundo libro sic dicit:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.169>	"Soli autem inter omnes Colchi et Aegyptii et Aethiopes uerenda ab initio circumcidunt, Phoenices uero et Syri in Palaestina, qui confitentur hoc ab Aegyptiis didicisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.170>	Syri autem, qui circa Thermodontem et Parthenium fluuium commorantur et Astygitones a Colchis dicuntur didicisse nuper. hi namque sunt inter homines soli, qui circumciduntur, et isti sicut Aegyptii facere uidentur; de Aegyptiis autem et Aethiopibus dicere non possum, utrum alteri ab alteris didicere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.171>	" dixit ergo Syros, qui in Palaestina sunt, circumcidi. omnium autem qui habi-tant Palaestinam soli Iudaei circumciduntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.172>	quod de eis agnoscens et Cyrillus antiquus poeta meminit hoc modo de gente nostra dicens, quia castra metati sunt nostri maiores cum Xerxe Persarum rege apud Helladam, et dinumerans uniuersas gentes nouissimam nostram posuit, ita dicens:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.173>	"Postremum . uero transiebat genus mirabile uisione, linguam quidem Phoenissam ore proferentes, habitantes autem in Solymis montibus, ubi palus amplissima est, iuuenes capillis sub rotunditate detonsis, super equos erectos habentes uultus
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.174>	et quasi fumo siccatos." palam ergo est, sicut arbitror, quia nostri meminerit, eo quod et montes Solymi in nostra regione sunt constituti, in quibus habitamus, et palus, quae dicitur Asphaltis, id est bituminalis. haec enim inter omnes palus in Syria latior atque maior est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.175>	et Cyrillus quidem cum ita meminerit Iudaeos scisse dinoscitur, quem quilibet cum legerint ammirantur, non calumniosi Graecorum, sed sapientia summa conspicui.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.176>	CIearchus enim Aristotelis discipulus et ex peripato philosophorum nullo secundus in primo libro de somno dicit Aristotelem doctorem suum de quodam uiro Iudaeo ita referre, et ipsi Aristoteli eundem sermonem ascribit, quod ita conscriptum est: "Sed alia quidem longum est dicere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.177>	quae uero 111 habere poterunt illius ammirationem quandam atque philosophiam, Hyperochidi, operae pretium est referre. et Hyperochides ueneranter inquit, audire desideramus uniuersi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.178>	porro Aristoteles, secundum praecepta, inquit, rhetorica, eius genus primitus transeamus, ne reluctemur doctoribus praeceptorum. dic, inquit Hyperochides, ita si placet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.179>	ille igitur genere quidem Iudaeus erat ex inferiori Syria, qui sunt ex propagine philosophorum Indorum, uocantur ut aiunt philosophi apud Indos Calani, apud Syros autem Iudaei nomen accipientes a loco; locus enim ubi habitant, appellatur Iuda. nomen uero ciuitatis eorum ualde difficile est: uocant enim eam nomine Hierosolymam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.180>	is igitur homo multos hospitio recipiens et de superioribus ad marina descendens Graecissimus erat non solum eloquio, sed etiam animo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.181>	et tunc nobis degentibus apud Asiam, dum is homo uenisset ad ea loca, confabulari coepit nobiscum et cum aliis icolasticis eorum sapientiam temptans, cumque multi eruditorum congregarentur, tradebat potius aliquid <
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.182>	quod) habebat." Haec ait Aristoteles apud Clearchum et super haec multam atque mirabilem continentiam Iudaei uiri in cibis et castitatem narrans. licet autem uolentibus haec ex ipsius lectione cognoscere; ego enim refugio plus quam decet inserere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.183>	CIearchus siquidem facta digressione, cum aliud propositum haberet, nostri generis ita meminit. Hecataeus autem Abderita, uir philosophus simul et circa actiones industrius, cum Alexandro rege nutritus et cum Ptolomaeo Lago commoratus, non transitorie, sed de ipsis Iudaeis conscripsit librum. ex quo uolo capitulariter unum eorum, quae ab eo sunt dicta, percurrere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.184>	sed primitus tempus ostendam: meminit enim belli, quod circa Gazam ab Ptolomaeo gestum est contra Demetrium, quod utique contigit undecimo quidem anno post mortem Alexandri, olympiade uero septima et decima atque centesima, sicuti refert circa- . stor, adiciens enim hanc olympiadem dicit:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.185>	"Sub hac Ptolomaeus Lagus uicit in Gaza bello Demetrium Antigoni qui uocabatur obsessor." Alexandrum uero profitentur uniuersi centesima et quarta decima olympiade fuisse defunctum. palam ergo est, quia et secundum illud tempus et sub Alexandro genus florebat nostrum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.186>	dicit igitur Hecataeus, quia post Gazae bellum Ptolomaeus locorum quae sunt circa Syriam dominus est effectus et multi hominum cognoscentes mansuetudinem et clementiam Ptolomaei cum eo proficisci ad Aegyptum et rebus communicare uoluerunt,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.187>	quorum unus, inquit, erat Ezechias pontifex Iudaeorum, homo aetate quidem quasi sexaginta et sex annorum, dignitate uero apud contribulos maximus et animo sapientissimus, potentissimus ad dicendum et circa causas sicut nullus alter expertus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.188>	" dicit etiam omnes sacerdotes Iudaeorum, qui decatas accipiunt et uniuersa in communi gubernant, circa mille et quingentos existere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.189>	rursus autem praedicti uiri faciens mentionem, inquit, Homo hunc honorem gerens et assuetus esse nobiscum, adsumens aliquos suorum, differentiam cunctam exposuit et habitationem suam et conuersationem, quam scriptam habebat, pariter indicauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.190>	" deinde palam facit Hecataeus, quales circa leges existimus et quia omnia sustinere, ne transcendamus eas, eligimus et hoc esse optimum iudicamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.191>	dicit igitur haec: "Et mala saepius ab Astygitonibus audientes et omnes compulsionum uim passi a Persicis regibus et satrapis non possunt mente mutari. sed cum magna exercitatione de his
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.192>	praecipue omnibus respondere parati sunt." perhibet autem etiam indicia fortis animi circa leges non parua dicens, Alexandro quondam in Babylone constituto et uolente Beli templum quod corruerat repurgare cunctisque militibus similiter stercora portare praecipiente, solos Iudaeos hoc facere non fuisse perpessos, sed etiam multas sustinuisse plagas et detrimenta pertulisse non modica, donec eis ignoscente rege securitas praeberetur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.193>	"qui dum ad prouinciam," inquit, "propriam reuersi fuissent, templa et altaria fabricata omnia destruxerunt et pro aliis quidem multam satrapis exsoluerunt, pro aliis uero ueniam consecuti sunt". adicit autem, quoniam iustitia apud eos mirabile est,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.194>	et quia gens nostra fuit multorum hominum numero copiosa, sed multa quidem milia nostrorum migrantes in Babyloniam Persae primitus collocarunt, non parua uero etiam post mortem Alexandri in Aegyptum et Phoenicen sunt translata propter seditionem in Syria factam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.195>	idem itaque uir et magnitudinem prouinciae quam incolimus pulchritudinemque narrauit. "Paene decies trecenta milia, inquit, iugera terrarum optimarum uberrimae ualde prouinciae possidere noscuntur; Iudaea namque huius est amplitudinis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.196>	" et quia etiam ciuitatem ipsam Hierosolymorum speciosam et maximam olim inhabitamus et uirorum multitudine copiosam, necnon et de templi constructione idem ipse sic refert:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.197>	"Sunt autem Iudaeorum in aliis quidem multae munitiones per prouinciam atque uici, una uero ciuitas munitissima habens praecipue circuitum quinquaginta stadiorum, in qua commorantur hominum circa centum et quinquaginta milia, eamque uocant nomine Hierosolyma.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.198>	est autem in ipsa medietate ciuitatis lapidea quadriporticus centum per circuitum cubitorum, habens etiam duplices ianuas, quo ara est quadrianguli figuratione composita ex lapidibus non dolatis, sed collectis atque iacentibus, unumquodque latus uiginti cubitorum habens, altitudinem uero decem. et circa eam maxima fabrica, ubi altare est constitutum et candelabrum utraque aurea duorum talentorum pondus habentia et inextinguibile lumen noctibus et diebus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.199>	simulacrum uero aut aliqua anathema ibi nequaquam est nec ulla plantatio; nullus ibi ueluti lucus aut aliquid huiusmodi. habitant autem in eo et noctibus et diebus sacerdotes quasdam purificationes agentes et omnimodis uinum non bibentes in templo".
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.200>	super autem, quia et cum Alexandri regis successoribus postea castra metati sunt, testatur hoc modo dicens ea, quae cognouerit a uiro Iudaeo in expeditione constituto, cuius uerba haec habentia declarantur; ait enim:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.201>	"Me siquidem eunte ad mare rubrum una secutus est quidam cum aliis equestrium Iudaeorum nos deducentium, nomine Mosollamus, uir efficax animo bellator, super omnes arcarius indubitanter et Graecos et barbaros ualde praecipuus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.202>	is igitur homo properantibus multis per iter et quodam uate ab ipso augurium capiente et petente ut cuncti starent interrogauit, cur sustinerent omnes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.203>	ostendente uero ei uate auem quam intuebatur atque dicente, quia siquidem expediret eis ut sustinerent omnes si staret auis, si ergo surgens anterius euolaret, procederent, si uero post tergum iret, recedere cunctos oporteret rursum, tacens arcumque trahens sagittas emisit et auem percutiens interemit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.204>	indignantibus uero uate et quibusdam aliis et maledicentibus ei, quid furitis, inquit, mali daemonii auem sumentes in manibus? haec enim suam salutem nesciens de nostro itinere nobis salubritatem potuit indicare? si enim praescire futura ualuisset, in hunc locum nequaquam uenisset metuens, ne sagittata a Mosollamo Iudaeo periret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.205>	sed Hecataei testimonia iam quiescam quidem; facile namque est uolentibus librum ipsum legere et haec apertius inuenire. non uero me pigebit Agatharchidem introducere, licet homo minime malus ut ei uisum est nobis detraxisse uideatur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.206>	is enim narrans de Stratonice, quemadmodum uenit quidem ex Syria de Macedonia suum uirum Demetrium derelinquens, Seleuco autem uxorem eam ducere non uolente, quod illa sperabat, exercitu eius in Babylonia posito circa Antiochiam bella mouit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.207>	deinde quomodo reuersus est rex, Antiochia capta in Seleuciam illa fugiens, cum posset semet ipsam uelocius interimere, somnio prohibita ne faceret capta atque defuncta est."
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.208>	haec ergo praedicens Agatharchides et derogans superstitioni Stratonices, utitur indicio generis nostri conscribens:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.209>	"Qui uocantur Iudaei habitant omnium munitissimam ciuitatem, quam uocare Hierosolyma prouinciales solent. hi uacare consueti sunt septima die et neque arma portare in praedictis diebus neque terrae culturam contingere neque alterius cuiuspiam curam habere patiuntur, sed in templis extendentes manus adorare usque ad uesperam soliti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.210>	ingrediente ia uero in ciuitatem Ptolomaeo Lago cum exercitu et multis hominibus, dum custodire debuerint ciuitatem, eis stultitiam obseruantibus, prouincia quidem dominum suscepit amarissimum, lex uero manifestata est unam habere sollemnitatem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.211>	huiusmodi autem casus praeter solos illos alios docuit uniuersos, ut tunc ad somnia et opiniones quae tradebantur de lege hoc confugiant, dum circa res necessarias ratio nihil ualet humana".
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.212>	hoc equidem Agatharchidi uidetur esse ridiculum; eis autem haec examinantibus integrius apparet magnum et praecipua laude dignissimum, si et saluti et patriae quidam custodiam legum pietatemque diuinam praeponere concupiscant.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.213>	Quia uero non ignorantes quidam conscriptorum gentemnostram, sed propter inuidiam quandam aut alias causas non salubres, memoriam nostri non reliquerunt, hoc indicium me arbitror esse praedicturum. Hieronymus enim, qui de successoribus conscripsit historiam, ipso quidem tempore quo Hecataeus fuit et amicus existens regis Antigoni Syriae praesidebat.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.214>	uerum Hecataeus quidem etiam librum conscripsit de nobis, Hieronymus autem nequaquam nostri historiam meminit, licet paene in ipsis locis nutritus esset: in tantum uoluntates hominum differebant. alio namque placuit studium habere memoria dignum, alio uero omnino circa ueritatem quaedam passio cernitur obscurasse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.215>	sufficiunt tamen ad comprobationem antiquitatis nostrae Aegyptiorum et Chaldaeorum ac Phoenicum historiae et super illas Graecorum pariter conscriptores.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.216>	adhuc enim super ea quae dicta sunt Theophilus et Theodotus et Manaseas et Aristophanes et Hermogenes et Euemerus et Cinon et Zopyrion et multi quidem alii simul, non enim ego omnibus libris incubui, non transitorie nostri fecere mentionem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.217>	plurimi namque praedictorum uirorum ueritate quidem antiquarum causarum frustrati sunt, quia lectioni sacrae nostrorum non incubuere librorum; communiter tamen cuncti de antiquitate testati sunt, pro qua nunc referre proposui.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.218>	Phalereus autem Demetrius et senior Philon et Eupolemus non multum ueritate frustrati sunt, quibus dari ueniam dignum est. non enim inerat eis, ut nostras litteras possent omni scrupulositate sequi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.219>	His ita dictis unum adhuc mihi capitulum est relictum ex his, quae in principio libri posui, quatenus derogationes et maledicta, quibus utuntur quidam contra genus nostrum, falsas ostendam et conscriptoribus eorum testibus utar, quando conscribentes haec contra semet ipsos locuti sunt talia.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.220>	quia uero multis aliis hoc euenit propter quorundam uesaniam, arbitror intellegere eos, qui uoluerint historias ipsas percurrere. quidam igitur gentium et gloriosissimarum ciuitatum foedare nobilitatem et conuersationi detrahere temptauerunt, Theopompus quidem Atheniensium, Lacedaemoniorum uero Polycrates.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.221>	is autem tripodem perdurabilem conscribens, non enim Theopompus hoc fecit sicuti quidam putant, etiam Thebaeorum momordit urbem, multi uero necnon et Timaeus in historiis de praedictis et de aliis blasphemauit;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.222>	et hoc praecipue faciunt, quando gloriosissimis in aliqua parte calumniantur, quidam propter inuidiam atque maliuolentiam, alii uero propter uerborum nouitatem memoria se dignos fieri iudicantes; et apud stultos quidem nequaquam hac spe fraudantur, qui uero salubre noscuntur habere iudicium, multas eorum miserias condemnabunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.223>	Blasphemiarum uero in nos saepe gestarum huiusmodi causa est: uolentes Aegyptii praestare aliquibus ueritatem corrumpere temptauerunt, et neque aduentum in Aegyptum nostrorum progenitorum, sicuti contigit, sunt confessi
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.224>	nec rursus egressum cum ueritate dixerunt, multasque causas odii ac inuidiae pariter habuerunt, principio quidem, quia in eorum regione nostri progenitores potentes effecti sunt, unde regressi ad propria denuo fuere felices. deinde horum aduersitas multas inter eos fecit inimicitias in tantum differente nostra pietate extra sollemnitates illorum, quanto dei natura animalibus inrationabilibus sine dubitatione distinguitur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.225>	communis namque apud illos ritus est haec arbitrari deos, seorsum uero singuli solent diuersis ea muneribus honorare, uani ac fatui inter omnes homines et ab initio uti de deis malis opinionibus consueti, et propterea nequaquam imitari nostram honestatem de diuina ratione potuerunt, uidentesque multos nostram zelari conuersationem inuidiam habuerunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.226>	et ad tantam fatuitatem ac pusillanimitatem quidam eorum perducti sunt, ut non eos pigeret, etiam contra antiquas suorum scriptiones aliqua dicere. qui dum hoc faciunt, sibimet ipsis aduersa conscribere passione caecitatis ignorauerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.227>	In uno tamen et maximo uiro uerbum meum statuam, quo usus sum ante paululum nostrae antiquitatis teste.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.228>	Manethon itaque, qui Aegyptiacam historiam ex litteris sacris se interpretatum pollicitus est, praedicens nostros progenitores cum multis milibus in Aegyptum aduenisse et eius incolas subiugasse, deinde ipse confessus est, quia posteriori tempore amittentes eam prouinciam quae nunc Iudaea uocatur optinuissent et aedificantes Hierosolymam construxissent templum. et usque ad haec conscriptiones secutus est antiquorum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.229>	deinde praebens sibimet potestatem, cum utique uideatur scribere ea quae in fabula sunt atque dicuntur, incredibilia uerba de Iudaeis inseruit uolens permiscere nobis plebem Aegyptiorum leprosorum aliorumque languentium, qui sicut ait abominatione ex Aegypto fuga dilapsi sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.230>	Amenofin etiam regem adiecit, quod est falsitatis nomen, et propterea tempus regni eius nequaquam definire praesumpsit, cum aliorum regum annos perfecte protulerit. huic itaque quasdam adnectit fabulas paene oblitus, quia egressum pastorum in Hierosolyma ante quingentos decem et octo annos factum esse protulerat.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.231>	Tethmusis enim erat rex, quando egressi sunt, et ab hoc tempore regum qui postea fuerunt anni sunt trecenti nonaginta tres usque ad fratres nomine Sethonem et Hermaeum, quorum Sethonem quidem Aegyptum, Her- i maeum uero Danaum denominatum dicit; quem expellens, inquit, Sethon regnauit annis quinquaginta et nouem, et post hunc senior filiorum Rapsis annis sexaginta sex.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.232>	ante tantos igitur annos egressos ex Aegypto patres nostros confessus, deinde Amenofin adiciens regem hunc confitetur et deorum fuisse contemplatorem, sicut Osorem quendam priorum regum, et implesse desiderium eius nominis sacerdotem, id est Amenofin natum ex patre Papio, qui uidebatur quasi diuina participari natura et secundum haec sapientiam hanc habere scilicet praescientiam futurorum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.233>	et dixisse regi hunc uniuocum eius, quia posset uidere deos, si prouinciam a leprosis et aliis maculatis hominibus purgare contenderet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.234>	in quo laetatum regem omnes dicit corpore debiles ex Aegypto congregasse et fuisse multitudinem numero milia octuaginta,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.235>	eosque ad sectiones lapidum in partem Nili orientalem misisse ad hoc efficiendum, simul et alios Aegyptios, quibus hoc erat iniunctum. fuisse autem quosdam inter eos etiam rationabilium sacerdotum lepra perfusos ait.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.236>	Amenofin uero illum sapientem diuinumque uirum refert timuisse et circa semet ipsum et apud regem deorum Vulcanum, ut aperte suaderet eis uim fieri, sed adiecisse, quoniam auxiliarentur quidam maculatis hominibus et Aegyptum optinerent tredecim annis. et haec eum non quidem praesumpsisse regi dicere, sed ex his omnibus conscriptum reliquisse librum et peremisse semet ipsum, et propterea regem in anxietatem maximam peruenisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.237>	proinde is his uerbis haec refert: "His itaque *** rogatus rex, ut ad requiem et tutamen eorum secerneret ciuitatem, desertam urbem, quae tunc fuerat pastorum, nomine Auarin, praebuit eis. est autem haec ciuitas secundum theologiam antiqua ualde praecelsa.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.238>	porro illi in hanc ingressi et locum hunc ad resultandum habentes optimum ducem sibimet quendam Heliopolitanorum pontificum Osarsifa constituerunt et huic se oboedire in omnibus iurauerunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.239>	et ille primum quidem eis legem posuit, ut neque deos adorarent neque a sacris animalibus, quae praecipue festiua apud Aegyptios erant, se penitus abstinerent nullique copularentur, nisi cum quibus iusiurandum habere uidebantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.240>	haec autem sancieus et alia plura maxime Aegyptiorum consuetudinibus inimica praecepit multo opere muros aedificari ciuitatis et ad bella praeparari contra Amenofin regem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.241>	ipse uero adsumens secum etiam alios sacerdotes et maculatorum quosdam misit legatos ad pastores, qui uidebantur a Tethmuse rege depulsi ad Hierosolymorum urbem, causas suas et aliorum qui simul fuerant exhonorati significans et poscens, ut pariter contra Aegyptum
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.242>	castra metarentur, promisitque eos fore uenturos primum quidem in Auarin progenitorum suorum prouinciam et necessaria populis abundantius exhibenda, pugnaturos autem oportuno tempore et prouinciam facillime subdituros.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.243>	illi uero laetitia cumulati omnes alacriter usque ad ducenta milia uirorum pariter sunt adgressi et non post multum ad Auarin usque uenerunt. Amenofis autem Aegyptiorum rex, dum illorum audisset inuasionem, non mediocriter uulneratus est, dum recordaretur, quod ei praedixerat Amenofis Papiae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.244>	et primum quidem congregans Aegyptiacam plebem facto consilio cum principibus eorum animalia sacra et quae praecipue a sacerdotibus honorabantur, ante praemisit et sacerdotibus particulariter iussit, ut simulacra deorum caute celarent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.245>	filium uero Sethonem, qui etiam Ramessi a Rapso patris nomine uocabatur, cum quinque esset annorum, apud suum commendauit amicum. ipse uero transiens cum aliis Aegyptiis usque ad trecenta milia uirorum bellatoribus uiris occurrens congressus non est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.246>	putans enim semet ipsum contra deum pugnare post tergum reuersus uenit ad Menfin et sumens Apin et alia sacra mox in Aethiopiam cum uniuersis nauibus et multitudine uenit Aegyptiorum; per gratiam namque erat ei subiectus Aegyptiorum rex.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.247>	qui suscipiens etiam populum uniuersum praebuit alimenta hominibus necessaria, quae prouincia ministrabat, et ciuitates ac uicos tredecim, quatenus eis qui fuerant de regno pulsi sufficerent; nihilominus *** Amenofin fuerant deducti ad fines Aegyptios.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.248>	et in Aethiopia quidem haec gesta sunt. Solymitae uero descendentes cum uiris pollutis Aegyptiorum sic pessime hominibus usi sunt, ut eorum uictoria esset nimis pessima his, qui tunc eorum inpietates inspiciebant;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.249>	non solum etenim ciuitates et uicos concremauerunt sacrilegia facientes et deorum idola deuastantes, sed etiam ipsa sacra animalia quae colebantur crudelissime discerpserunt peremptores et occisores horum sacerdotes atque prophetas esse cogentes, quos etiam expellebant nudos.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.250>	dicitur itaque, quia conuersationes et leges eis composuit sacerdos quidam, genere Heliopolites, nomine Osarsifas uocatus ex nomine Osireos Heliopolitani dei, qui dum conuersus fuisset ad hoc genus mutauit nomen et uocatus est Moyses."
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.251>	Quae uero Aegyptii de Iudaeis proferunt haec sunt, sed et alia multa breuitatis causa praetereo. dicit autem rursus Manethon, quia postea Amenofis ex Aegypto digressus est cum magna uirtute, simul et filius eius Ramsis et ipse habens magnum exercitum. et congressi ambo contra pastores atque pollutos uicerunt *** eos usque ad Syriae fines.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.252>	haec equidem et huiusmodi Manethon conscripsit. quia uero anilia loquitur deliramenta atque mentitur aperta ratione, monstrabo illud primo distinguens, quod postea alterna gratia referendum est. is enim concessit nobis atque professus est, eo quod ab initio non fuerint Aegyptii genere, sed extrinsecus illic aduenissent et Aegyptum optinuissent, et ex ea rursus egressi sunt nostri progenitores;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.253>	quia uero nobis postea permixti non sunt Aegyptii corpore debilitati et quia ex his non fuit Moyses, qui populum eduxit ex Aegypto, sed ante multas generationes extitit, per ea quae ipse dixit conabor ostendere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.254>	Primam itaque causam posuit figmenti risibilem: rex enim, inquit, Amenofis concupiuit uidere deos. quos putas? siquidem, qui apud eos sollemnes erant, bouem et hircum et crocodillos et canicapitos uolebat inspicere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.255>	caelestes autem quomodo poterat? et cur hoc habuit desiderium? quia utique et prior eius rex alter hos uiderat. ab illo ergo audiens, quales essent et quemadmodum eos uidisset, noua nequaquam egebat arte.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.256>	sed forte sapiens erat ille uates, per quem haec rex posse agere confidebat: quod si ita fuisset, quomodo impossibilitatis concupiscentiam non praesciuit? non euenit, quod uoluit. proinde quam rationem habere potuit, ut propter semimembrios aut leprosos ei inuisibiles essent dii? irascuntur enim propter impietates, non propter corporum deminutiones.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.257>	deinde tam multa milia leprosorum et male habentium una paene hora quomodo fuit possibile congregari? aut quomodo rex non oboediuit uati? ille namque praecepit debiles Aegyptios exilio deportari, hic autem eos ad sectiones lapidum destinauit, tamquam operariis indigens et non purgare prouinciam uolens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.258>	ait autem eo quod uates quidem semet ipsum peremerit praeuidens deorum iram et quae erant in Aegypto futura, et conscriptum librum regi reliquerit. proinde ab initio uates etiam suum interitum non praesciuit?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.259>	quomodo non repente regi contradixit uolenti uidere deos? ** *quam quod se ipse perimere festinabat?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.260>	quod uero inter omnia est stultius uideamus: audiens enim haec, inquit, et de futuris iam metuens debiles illos, ex quibus Aegyptum purgare debuerat, neque tunc de prouincia propulit, sed rogantibus eis, sicut ait, ciuitatem dedit dudum a pastoribus habitatam, quae uocabatur Auarin.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.261>	ad quam congregati principem, inquit, elegerunt ex sacerdotibus Heliopolitanis, qui eis exposuit, ut neque deos adorarent, neque ab Aegyptiacae festiuitatis animalibus abstinerent, sed omnia perimerent atque consumerent, et nulli penitus miscerentur, nisi cum quibus coniurati esse uidebantur; et iureiurando multitudinem obligatam, quatenus in eis legibus perdurarent, Auarin ciuitatem munitam contra regem dicit eos bella sumpsisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.262>	adiecit autem, quia misit Hierosolymam rogans illos pro auxiliis exhibendis et daturum Auarin compromittens, quae foret egredientibus ex Hierosolymis ex iure maiorum, et ex qua procedentes omnem Aegyptum optinerent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.263>	deinde subiungit illos quidem uenisse cum ducentis milibus armatorum. regem uero Amenofin Aegyptiorum. cum non censeret repugnandum deo, mox ad Aethiopiam refugisse et Apin cum aliis sacris animalibus deuexisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.264>	Hierosolymites uero inuasione facta et ciuitates pollutos et templa concremasse et equestres peremisse refert et nulla iniquitate aut opere iniquitatis abstinuisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.265>	qui uero conuersationem et leges eis exhibuit sacerdos, inquit, erat genere Hieropolites, nomine Arsifas uocatus ab appellatione Osireos Heliopolitani dei et mutato nomine dictus postea Moyses.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.266>	tertio decimo uero, inquit, anno Amenofin postquam regno pulsus est ex Aethiopia profectum cum multa militia dicit et congressum contra pastores atque pollutos habita conflictione uicisse et multos interficientem usque ad fines Syriae persecutum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.267>	In his iterum non intellegit sine uerisimilitudine se mentiri. leprosi namque et cum eis, ait, multitudo collecta debilium, licet primitus irascerentur regi circa se utique talia facienti secundum praemonitionem uatis, tamen cum a sectione lapidum sunt egressi et prouinciam perceperunt, omnes circa eum mitiores effecti credendi sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.268>	porro si adhuc et illum odio habebant, seorsum magis insidiari potuissent, non circa omnes bella committere, cum scilicet plurimi existentes multorum illic cognationes haberent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.269>	proinde etiamsi contra homines pugnare decreuerunt, non tamen contra deos impietatem gerere praesumebant nec contraria suis agere legibus, in quibus inscripti esse noscuntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.270>	oportet itaque nos Manethoni gratias agere, quoniam huius iniquitatis principes dicit non eos, qui ex Hierosolyma sunt egressi, sed illos ipsos Aegyptios esse probat et maxime sacerdotes *** atque iurisiurandi uinculum illorum multitudine conuenisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.271>	illud autem quomodo non inrationabile est, quod ait, quia familiarium quidem seu amicorum cum eis nemo consensit nec pericula belli participatus est, sed miserunt maculatos ad Hierosolymam et ab eis solatia poposcerunt?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.272>	pro quibus hoc amicitiis aut qua familiaritate praecedente facere potuerunt? cum utique e diuerso hostes existerent et moribus plurimum differentes. et illi, inquit, repente promissionibus oboediunt, quia Aegyptum optinerent, tamquam eis non ualde prouinciae experimentum habentibus, ex qua uicti fugatique sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.273>	et si quidem indigerent Hierosolvmitae uel in malis constituti essent, forsitan ad talia consensissent; cum uero ciuitatem inhabitarent felicissimam et prouinciam multam meliorem Aegyptiacae regionis incolerent, <cur> cum eis, qui dudum fuerunt inimici corpore uexati, quos neque sui domestici ferre potuerunt, suo periculo laborarent? non enim futuram regis praesciebant fugam,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.274>	sed e diuerso dixit eis, quia filius Amenofis trecenta milia pugnatorum habens occurreret ad Pelusium. et hoc quidem uenientes indubitanter nouerunt, paenitentiam uero eius et fugam penitus ignorabant.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.275>	deinde dicit cum optinuissent Aegyptum multa mala gessisse ex Hierosolymis uenientes *** habens criminari eos, qui ex his uidentur extranei, cum ante illorum aduentum haec agerent et se agere coniurassent qui genere Aegyptii essent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.276>	posterioribus, inquit, temporibus Amenofis adgressus pugna deuicit et perimens hostes usque ad Syriam eos expulit; sic enim omnimodis Aegyptus aperta uastationibus est ex quibuscumque congredientibus locis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.277>	putasne qui tunc bello optinuerant eam, uiuere audientes Amenofin, neque inruptionem quae ex Aethiopia fieri potuerat munierunt multas utique contra hoc praeparationes habentes neque alium exercitum praepararunt? ait enim: usque ad Syriam eos perimens exsecutus est per arenam aridam, et [quia] palam est, quia non facile nec sine bello transire potuisset exercitus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.278>	Igitur secundum Manethonem neque ex Aegypto genus est nostrum neque exinde quilibet inmixti sunt; leprosorum enim atque languentium plurimos credendum est in lapidicinis multo tempore ac fatigatione defecisse, multos in posterioribus bellis, innumeros autem in ultimo proelio atque fuga perisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.279>	Superest mihi nunc aduersus eum de Moyse ratio disputandi. hunc enim uirum mirabilem quidem et sacrum Aegyptii putant, uolunt autem cum blasphemiis incredibilibus falsitates inducere dicentes eum Hieropolitanum esse et ex illis templis propter lepram fuisse sectatum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.280>	probatur autem in conscriptionibus, quia ante quingentos decem et octo fuerit annos et nostros patres duxerit ex Aegypto in regionem, quae nunc inhabitatur a nobis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.281>	quia uero neque uitio quolibet huiusmodi circa corpus fuerit uiolatus ex ipsis rebus agnoscitur. leprosos enim sanciuit, quatenus nec in ciuitatibus manerent nec in uicis inhabitarent, sed soli ambularent uestibus ruptis, et contingentes eos uel uescentes cum eis inmundos existimauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.282>	et licet eorum aegritudo aliquando curetur propriamque naturae recipiant sanitatem, praedixit tamen, ut purgationes quasdam atque purificationes ex lauacris fontium et totius capilli derasiones multaque et diuersa sacrificia
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.283>	facientes sacram ingrediantur urbem, cum e diuerso esset credibile, ut quadam prouidentia magis atque <clementia>, si fuisset ea clade constrictus, circa similes uteretur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.284>	et non solum de leprosis ita sanciuit, sed neque eos, qui uel paruum quiddam corporis minus haberent aut maculati essent, immolare permisit, et super haec sacerdotes qui huiusmodi calamitate tenerentur honore priuauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.285>	quomodo ergo credibile est illum haec stulte sanxisse, qui fuerat huiusmodi calamitatibus inuolutus, et contra se ad obprobrium et laesionem tales exposuisse leges?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.286>	sed etiam nomen eius incredibiliter transformauit; ait enim: Arsifas uocabatur. hoc siquidem non eius figurationi conuenit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.287>	quapropter iudico satis factum et palam est, quia Manethon, donec secutus est antiquas historias non multum ueritate frustratus est, cum uero ad fabulas 15 sine auctore conuersus est, aut incredibiliter composuit eas aut hominibus credidit odiose loquentibus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.288>	Post hunc igitur examinare uolo Chaeremonem; is enim Aegyptiacam historiam scribere se dicens et adiciens idem regis nomen, quod Manethon, id est Amenofin et filium 20 eius Ramessin ait,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.289>	quia per somnium Isis apparuit Amenofi terrens eum, quia templum ipsius fuerit bello subuersum, nec non et quia dixerit Fritobautis scriba sacrorum, si ex hominibus maculatis Aegyptus mundaretur, timor abscederet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.290>	et tunc elegisse regem languentium milia trecenta quinquaginta et eos expulisse, quorum duces fuisse scribam Moysen et Iosep idem scribam sacrorum et habuisse eos Aegyptiaca nomina, quorum uni quidem ponit Moysen, Iosep autem Petesep.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.291>	hos dicit ad Pelusium uenisse et ibi comperisse trecenta octuaginta milia, quae reliquerat Amenofis et ducere in Aegyptum *** peruenisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.292>	Amenofin uero non ferentem eorum inuasionem in Aethiopiam fugisse grauidamque reliquisse uxorem, quae abscondita in quibusdam speluncis generauerit filium nomine Ramessin; hunc, dum creuisset, refert secutum esse Iudaeos in Syriam, cum essent circa ducenta milia, et patrem Amenofin ex Aethiopia suscepisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.293>	Arbitror equidem [rem] manifestam esse et ipsa prolatione edictorum utriusque fallaciam; aliqua namque subiacente ueritate inpossibile est tanta discordia deuiare: qui enim falsa componunt, non aliis consona scribunt, sed sibi placentia quaeque confingunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.294>	ille siquidem desiderium dicit regis, quatenus uideret deos, principium fuisse, ut uitiosi pellerentur e regione, Chaeremon autem quasi proprium composuit Isidis somnium.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.295>	et ille quidem Amenofin esse dicit, qui praedixit regi purificationem esse faciendam, hic uero Fritobautem. sed forte multitudinis numerus ualde uicinus est: nam cum ille milia dixisset octuaginta, iste milia quinquaginta et ducenta descripsit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.296>	super haec igitur Manethon quidem prius in lapidicinas maceratos dicit expulsos, deinde dat eis ad habitandum Auarin et dum circa hora contra Aegyptios pugnatum fuerit, tunc dicit euocasse eos Hieroso-
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.297>	lymitarum auxilium, Chaeremon autem circa Pelusium inuenisse trecenta octuaginta milia uirorum quos reliquerat Amenofis et denuo cum illis ingressos in Aegyptum et Amenofin in Aethiopiam fugisse refert.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.298>	quod uero ualde fortissimum est: nec qui aut unde fuerint tot milia exercitus nec siue Aegyptii genere siue loco extraneo deuenissent, sed neque causam aperuit, propter quam eos rex in Aegyptum reuocare noluerit, qui circa leprosos somnium Isidis ita finxit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.299>	Moyse uero etiam Iosep Chaeremon tamquam eodem tempore expulsum simul adiunxit, qui senior est Moyse generationibus quattuor, quarum anni sunt paene octuaginta et centum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.300>	proinde Ramesse Amenofis filius secundum Manethonem quidem iuuenculus cum patre repugnat et una deuictus fugit in Aethiopiam, hic uero fingit eum post fugam patris in quadam spelunca natum et post haec pugna uincentem et Iudaeos in Syriam expellentem numero quasi ducenta milia.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.301>	o quanta mentiendi facilitas! non enim prius uel qui fuerunt ista trecenta et octuaginta milia dixit nec quemadmodum ducenta triginta milia sunt perempta, utrum in bello ceciderint an certe ad Ramessin conuersa sint.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.302>	quod uero ualde mirabile est, neque quos uocat Iudaeos potest ab eo cognosci, utrum illis prioribus ponit hanc appellationem id est ducentis quinquaginta milibus leprosorum an trecentis octuaginta milibus, qui erant circa Pelusium.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.303>	sed forte uacuum est pluribus conuincere uerbis eos, qui sermonibus suis arguuntur; ex alienis enim conuinci rationibus mediocre est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.304>	His igitur explanatis introducam super istos LysimachuIIj, qui idem argumentum falsitatis de leprosis et languentibus usurpauit, sed transcendit etiam illorum ualde miraculum suis figmentis, quae multo odio composuisse dinoscitur;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.305>	ait enim sub rege Aegyptiorum Bochore quosdam ex populo Iudaeorum, qui erant leprosi et scabie pleni aliisque uexati languoribus, ad templa fugisse petentes cibum et, cum multi homines in has aegritudines incidissent, frugum sterili-
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.306>	tatem in Aegypto factam et Bochorem Aegyptiorum regem ad Ammonem misisse, ut de sterilitate uates interrogarent, deumque respondisse, ut templa pollutis et impiis hominibus purgarentur et de templis ad deserta loca propellerentur, scabiosos enim atque leprosos in profundo esse maris mergendos, tamquam Sole ex eorum uita grauiter indignante, <et> templa purificari et ita reddere fructum terram.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.307>	Bochorem uero refert cum responsa recepisset sacerdotes et ariolos euocasse atque iussisse, ut segregati omnes inmundi militibus traderentur, leprosi uero in chartis plumbeis inuoluti in pelagi profunda mergerentur,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.308>	demersis uero leprosis et scabie uitiatis alios congregatos in deserti loca perituros exposuisse. quos congregatos asserit cogitasse pro semet ipsis et nocte superueniente ignem et candelabra pariter accendisse pro sua munitione et nocte sequenti ieiunasse, ut placarent deos, quatenus eos eriperent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.309>	altera uero die quendam Moysen eis persuasisse dixit, ut properantes unam uiam secarent, donec ad loca habitabilia perueuirent eisque praecepisse ut nulli hominum fauerent neque bona suadentibus adquiescerent, sed pessima quaeque facerent deorumque templa et aras quae possent inuenire subuerterent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.310>	cunctisque consentientibus et placita facientibus deserti eos iter arripuisse multaque passos, quatenus ad habitabilem prouinciam peruenirent, et cum hominibus contumelias crebro fecissent et templa uastassent, ad terram quae nunc appellatur Iudaea eos uenisse commemorat aedificantesque ciuitatem illic inhabitasse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.311>	quae urbs arco vijs lepoooXeta? id est a templorum expoliatione Hierosolyma ex illorum qualitate denominata est, postea uero, dum multa tempora ualuissent, nomen mutatum est ciuitatis propter obprobrium et ciuitas Hierosolyma et ipsi Hierosolymitae uocati sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.312>	xxxv. Iste siquidem nec eundem regem quem illi dicere potuit, sed nouum nomen composuit et introducens ueluti somnium etiam prophetam Aegyptium dicit ad Ammonem destinatum, quatenus de leprosis responsum peteretur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.313>	sed et ait collectam in templo multitudinem Iudaeorum. putasne hoc nomen leprosis ponit an certe solummodo Iudaeis et qui in languores inciderant? dicit enim: "populus Iudaeorum"; qui populus?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.314>	aduena an certe genere prouincialis? cur igitur Aegyptios existentes Iudaeos uocas? si uero peregrini sunt, quare non dicis unde? uel quomodo rege multos quidem eorum in pelago submergente ceteros autem in loca deserti proiciente tantae multitudinis sunt reperti?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.315>	aut quemadmodum desertum quidem egressi sunt et tenuerunt prouinciam, quam nunc inhabitare dinoscimur, fundaueruntque ciuitatem et aedificauerunt templum omnibus famosissimum?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.316>	oportebat autem et legislatoris non solum nomen edicere, sed etiam genus exponere, qui fuerit uel ex quibus, uel cur huiusmodi leges sancire praesumpsit de diis et de iniquitate circa homines agenda per iter.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.317>	nam sine fuissent genere Aegyptii, non facile poterant ex paternis moribus immutari, siue aliunde uiderentur, quaedam eis sine dubio fuerant leges consuetudine longa seruatae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.318>	et siquidem de his qui expulerant eos coniurassent, ut eis numquam fauerent, aliqua ratio uideretur, contra omnes uero homines bellum eos optasse suscipere, cum essent sicut ipse dicit in malis et omnium solatiis indigerent, maxima stultitia non illorum, sed haec fingentis ostenditur. iste namque etiam nomen positum ciuitati airo tffi lepoaoAeia?, id est a templorum expoliatione praesumpsit edicere et hoc postea fuisse mutatum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.319>	miranda res, quia posteris quidem turpe fuit tale nomen et odiosum, ipsi uero qui fundauerunt urbem, ornare semet ipsos eo uocabulo crediderunt. hic autem fortissimus uir multa detractionis inperitia non intellexit, quia hierosolin non idem uoce Iudaica quod
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.1.320>	Graeca significat, quid ergo amplius quilibet poterit dicere contra mendacium tam impudenter expositum? sed quoniam congruam iam magnitudinem suscepit hic liber, aliud faciens principium cetera praesentis operis explanare temptabo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.1>	Priori quidem uolumine, karissime mihi Epaphrodite, de antiquitate nostra monstraui Phoenicum et Chaldaeorum Aegyptiorumque litteris satisfaciens ueritati multosque Graecorum conscriptores adducens et meam e diuerso disputationem aduersus Manethonem et Chaeremonem et alios quosdam exhibui.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.2>	nunc autem inchoabo reliquos arguere, qui ! contra nos aliqua conscripsere: inpulsus enim sum contra I Apionem respondere grammaticum, si tamen assumi hoc oportet officium.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.3>	horum igitur, quae ab eo conscripta sunt, alia quidem similia sunt dictis aliorum, alia, ualde frigida, plurima uero quandam tantummodo detractionem habentia, et multam, ut ita dixerim, ineruditi probationem, tamquam ab homine composita et moribus prauo et totius uitae suae temporibus importune.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.4>	quia uero multi hominum propter stultitiam suam his potius sermonibus capiuntur quam illis, quae multo studio conscribuntur, et derogationibus quidem gaudent, praeconiis uero mordentur aliorum, necessarium iudicaui, ut neque hunc sine examinatione relinquerem accusationem. sationem nostram e diuerso uelut in iudicio conscribentem,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.5>	sed etiam illud in multis hominibus uideo consequens esse, eo quod ualde delectentur, quando quis inchoans blasphemare alio ipse de suis malis arguitur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.6>	est itaque non facile eius transire sermonem nec aperte nosse quid nititur edicere, et paene tamquam in multo tumultu et confusione mendaciorum alia quidem in similem incidunt speciem eorum, quae uti reor examinauimus de regressu nostrorum progenitorum ex
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.7>	Aegypto, alia uero ad accusationem pertinent in Alexandria habitantium Iudaeorum, tertium uero caput in his mixtum est de templi cultura et de accusatione aliarum legum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.8>	Quia uero neque Aegyptii genere fuerunt nostri patres nec propter morbum corporis aut huiusmodi alias calamitates inde sunt pulsi, non solum sufficienter, sed ultra mensuram ut credo monstratum est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.9>	de quibus autem rebus adiecit Apion, breuiter memorabo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.10>	in tertio namque Aegyptiacorum sic ait: Moyses, sicut audiui a senioribus Aegyptiorum, fuit Heliopolitanus de ciuitate Solis. qui patriis moribus eruditus subdiuales ac montanas orationes agebat; templa enim, quae habuit haec ciuitas, omnia contra subsolanum conuertit, ubi et Solis est ciuitas constituta.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.11>	pro obeliscis autem columnas statuit, in quibus figuram scaphae fecit, ut umbra sub aethere solis circuitionem seruaret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.12>	* huiusmodi quidem mira gramma-: tici locutio est, mendacium uero sermonibus non egens sed operibus manifestum uehementer apparens; non enim ipse Moyses, quando primum tabernaculum deo construxit, ullam figurationem huiusmodi in eo constituit neque facere posteris delegauit, sed et postea, quando templum Hierosolymis Salomon aedificauit, ab omni hac adinuentione cessauit, quam concinnauit Apion.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.13>	audire uero se dicit a senioribus, quia Moyses Heliopolitanus fuit, unde palam est, quia ipse iuuenis existens illis credidit, qui propter aetatem nouerant eum et cum eo fuerant enutriti.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.14>	considerandum est, utrum sit uerisimile, quia iste quidem, cum sit grammaticus, de Homero affirmare non potest, quae, patria sit eius, neque de Pythagora, qui non ante multum fuit tempus, Moysen uero, qui tanta annorum multitudine iam praecedit, ita facile pronuntiat credens auditui seniorum, unde palam est, quia mentitur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.15>	de temporibus autem, quibus ait Moysen eduxisse leprosos et caecos et claudos, satis cum prioribus sui arbitror concordare grammaticum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.16>	Manethon enim sub regno Pathmosii discessisse dicit ex Aegypto Iudaeos ante trecentos nonaginta tres annos fugae Danai apud Argos, Lysimachus autem sub rege Bochore, hoc est ante annos mille septingentos, Molon uero et alii quidam sicuti eis uisum est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.17>	omnium uero fidelissimus Apion egressum certissime definiuit septima olympiade factum eo anno, quo Carchedonem Phoenices fabricati sunt; hoc autem adiecit de Carchedonen arbitratus indicium sibimet apertum ueritatis existere, non autem intellexit, quia contra se magis signum falsitatis afferret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.18>	si enim de incredulitate credere conuenit conscriptionibus Phoenicum, in illis Iromus rex scriptus est senior fundatione Carcheedonis annis amplius quinquaginta et centum, cuius rei superius fidem exhibui ex historiis Phoenicum:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.19>	quia Salomoni aedificanti templum in Hierosolymis Iromus amicus fuit et multum praestitit ad aedificationem templi. ipse uero Salomon aedificauit templum post annos sexcentos et duodecim Iudaeorum egressionis ex Aegypto.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.20>	numerum uero expulsorum eundem quem Lysimachus posuit; ait enim centum et decem milia eos tuisse mirabilemque insuper et credibilem reddidit rationem, ex qua sabbatum nominatum dicit:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.21>	" Iter, inquit, agentes sex dierum inguina grauia labore nimiae fatigationis habuerunt et propter hanc causam septima die requieuerunt liberati in regione, quae nunc Iudaea nuncupatur, et uocauerunt eundem diem sabbatum Aegyptiacam seruantes linguam; inguinis enim dolorem Aegyptii solent sabbato appellare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.22>	" quis enim non aut derideat oblocutionem hanc aut e diuerso conscriptione huius inpudenti non obhorreat? palam namque est, ut ille uult, quia omnes centum decem milia hominum inguina simul habuerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.23>	sed siquidem fuerunt [ut] illi caeci et claudi et omni modo languentes, quales eos fuisse dicit Apion, neque una die simul iter agere potuerunt, si uero ambulare per multum desertum poterant et expersequentibus repugnabant, non omnes repente post diem septimum inguinibus uulnerati sunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.24>	non enim naturaliter hoc quodam modo nascitur uel ex necessitate iter agentibus apportatur, cumque multa milia pugnantium plurimis diebus soleant mensurate iter semper arripere, non subito hoc omnibus prouenisse credibile est; unde probatur hoc inrationabile uehementer.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.25>	mirabilis autem Apion sex quidem diebus eos uenisse praedixit in Iudaeam et rursus Moysen ad montem inter Aegyptum et Arabiam positum, qui Sinaeus dicitur, ascendisse et quadraginta diebus absconsum exinde descendisse atque leges dedisse Iudaeis. quomodo itaque potuerunt idem ipsi et quadraginta diebus in deserto et in inaquoso manere loco et omnem inter haec positum sex diebus transire [desertum]?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.26>	circa nomen uero sabbati *** aut certe inscientiam nimie callidissimam; sabbo enim et sabbatum plurimum inter se differunt:
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.27>	sabbatum enim secundum eloquentiam Iudaeorum ab omni opere requies est, sabbo autem sicut ait ille significat apud Aegyptios dolorem, qui uenit ex inguine.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.28>	Haec itaque uerba de Moyse et Aegyptiaca Iudaeorum liberatione Aegyptius Apion praeter alios innouasse cognoscitur. mirandum tamen non est, si de nostris progenitoribus mentiatur dicens eos genere Aegyptios esse,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.29>	cum ipse de semet ipso e contrario sic fallatur, qui natus in Thasi Aegyptiaca omnium Aegyptiorum ut ita dicam primus existens ueram quidem regionem genusque negauit et Alexandrinum se esse mentitus duritiam sui generis est confessus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.30>	recte igitur quos odit et quibus derogare uult eos uocat Aegyptios, nisi enim prauissimos esse nosset Aegyptios, non genus effugeret. magnifice namque sapientes de regionibus suis gloriantur et earum nomine uocari congaudent, nocentes autem cum hoc fecerint et alienas sibi regiones ascripserint, eos ualde redarguunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.31>	unum itaque duorum circa nos Aegyptii passi sunt: aut enim tamquam gloriantes simulant se nostram *** aut socios nos suae nequitiae nituntur adiungere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.32>	fortissimus autem Apion uidetur quidem blasphemiam contra nos habitam uelut quandam mercedem Alexandrinis impendere pro ciuitate sibi ab eis collata et nequitiam eorum sciens Iudaeis cohabitantibus in Alexandria proposuit derogare et per hoc omnes alios una concludens in utroque inpudenter et ualde mentitus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.33>	Quae igitur sint mala atque durissima Iudaeorum <in>i Alexandria commorantium pro quibus eos accusat, inspiciamus. "V Venientes, inquit, in Syriam habitauerunt ad mare sine portu uicini facti eiectionibus fluctuum".
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.34>	si locus ergo detractionem habet, quo dicto detrahit Alexandriae; illius enim partes sunt ista maritima, quae sicut omnes confitentur ad habitandum sunt optima.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.35>	ludaei uero siquidem bellis optinuerunt ita ut haec postea non omitterent, fortitudinis eorum indicium est, sed magis Alexander ad habitandum dedit eis hunc locum et apud Macedonas aequo honore potiti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.36>	nescio autem quid dicere uolebat Apion, cum ait: iuxta necropolim id est mortuorum ciuitatem habitant, cum utique essent circa regalia constituti; hactenus enim eorum tribus appellationem habuit Macedonum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.37>	qui siquidem legens epistolam Alexandri regis et Ptolomaei Lagi et regum qui post eum fuerunt, et statuam praesentem in Alexandria uidens priuilegia continentem, quae Caesar maximus Iudaeis praebuit, et haec cognoscens contraria scribere praesumpsit, malignus fuit, si uero nihil horum nouit, indoctus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.38>	illud quoque, quodI se mirari dicit, quomodo cum Iudaei essent Alexandrini uocati sunt, similis inscientiae est. omnes etenim, qui ad coloniam aliquam deuocantur et plurimum alterutris genere differunt, ab aedificatoribus appellationem accipiunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.39>	et quid opus est de aliis dicere? nostrorum enim ipsorum hi, qui Antiochiam inhabitant, Antiocheni nominantur; ius enim ciuium eis dedit conditor Seleucus. similiter et qui in Epheso commorantur in alia Ionia cum ciuibus exinde natis uniuoci sunt, hoc praebentibus regni eis per tempora successoribus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.40>	Romanorum uero clementia cunctis non paruulum donum appellationis suae concessit, non solum uiris singulis, sed etiam maximis gentibus in communi. Hiberes denique antiqui et Tyrrheni et Sabini [et] Romani uocantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.41>	si uero hunc modum aufert; communis ciuitatis Apion, quiescat dicens semet ipsum Alexandrinum. natus enim in profundissima Aegypto quomodo erit Alexandrinus iure ciuilitatis sicut ipse in nobis dicit ablato? cum solis Aegyptiis nunc orbis domini Romani participari cuiuslibet ciuitatis interdixisse uideantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.42>	hic autem ita robustus est, ut dignitates quas ipse impetrare prohibebatur adipisci non ualens calumniari conetur eis, qui haec iustissime perceperunt. non enim propter inopiam habitatorum ciuitatis. quam studiose aedificabat, Alexander nostrorum aliquos ibi collegit, sed omnes approbans diligenter et uirtute ac fide dignos inueniens hoc praeconium nostris exhibuit, cum gentem nostram studeret non mediocriter honorare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.43>	ait enim Hecataeus, quia propter mansuetudinem atque fidem, quam ei praebuere Iudaei, Samariam regionem adiecit, ut eam sine tributis haberent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.44>	similia quoque sapuit post Alexandrum etiam Ptolomaeus Lagus de Iudaeis in Alexandria commorantibus; nam et Aegyptiaca eis castra commisit arbitratus ea fide simul eorum et fortitudine conseruanda et in Cyrene credens se tutissime regnaturum nec non et in aliis Libyae ciuitatibus ad ea loca partem Iudaeorum habitandi causa direxit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.45>	post hunc autem Ptolomaeus, qui Philadelphus est appellatus, non solum si qui fuerunt captiui apud eos nostrorum omnes absoluit, sed et pecunias eis saepius condonauit et, quod maximum est, desiderauit agnoscere nostras
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.46>	leges et sacrarum scripturarum uolumina concupiuit, misitque rogans destinari uiros, qui ei interpretarentur legem; et ut haec adprime conscriberentur, diligentiam hanc commisit non quibuscumque uiris, sed Demetrium Phalirea et Andream et Aristeum ad haec implenda constituit, quorum eruditione propriarum litterarum Demetrius differebat,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.47>	alii uero habebant custodiam corporis eius iniunctam; his ergo hanc diligentiam imperauit. non enim leges et patrum nostrorum philosophiam discere concupisset, si his utentes despiceret et non potius ualde miraretur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.48>	Quae paene omnes in ordine progenitores eius Macedonum reges ignorauerunt habentes circa nos praecipuum familiaritatis affectum, tertius namque Ptolomaeus, qui uocatus est benefactor, fortiter optinens Syriam uniuersam non diis Aegyptiacis pro uictoria sollemnitates gratificas immolauit, sed ueniens ad Hierosolymam multas hostias, sicuti nostri moris est, deo sacrificauit et dignissima dicauit ornamenta uictoriae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.49>	Philometor autem Ptolomaeus et eius uxor CIeopatra omne regnum commisere Iudaeis, et duces totius fuere militiae Onias et Dositheus Iudaei, quorum nominibus derogat Apion, cum debuisset opera eorum potius mirari et gratias agere, quoniam liberauerunt Alexandriam, quam ueluti defendere se quis confingit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.50>	nam dum rebellio surrexisset in Cleopatrae regno et periculum pessimae perditionis insisteret, istorum labore ciuitas intestinis proeliis est erepta. sed . "Postea, inquit, Onias ad urbem deduxit exercitum paruum,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.51>	cura esset illic Theraius praesens Romanorum legatus" quod, ut ita dicam, recte atque iuste factum est. Ptolomaeus enim, qui cognominatus est Physcon, moriente suo fratre Ptolomaeo Philometore egressus est de Cyrene uolens reginam Cleopatra expellere et filios regis, ut ipse regnum iniuste sibimet applicaret;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.52>	propter haec ergo Onias aduersus eum bellum pro Cleopatra suscepit et fidem, quam habuit circa reges, nequaquam in necessitate deseruit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.53>	testis autem deus iustitiae eius manifestus apparuit: nam Physcon Ptolomaeus cum aduersus exercitum quidem Oniae pugnare praesumeret, omnes uero Iudaeos in ciuitate positos cum filiis et uxoribus capiens nudos atque uinctos elephantis subiecisset, ut ab eis conculcati deficerent, et ad hoc etiam bestias ipsas debriasset, in contrarium quae praeparauerat euenerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.54>	elephanti enim relinquentes sibi appositos Iudaeos impetu facto super amicos eius multos ex ipsis interemerunt. et post haec Ptolomaeus quidem aspectum terribilem contemplatus est prohibentem se, ut illis noceret hominibus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.55>	concubina uero sua karissima, quam alii quidem Ithacam, alii uero Hirenen denominant, i supplicante ne tantam inpietatem perageret et concessit et ex his, quae iam egerat uel acturus erat, paenitentiam egit. unde recte hanc diem Iudaei < in> Alexandria constituti, eo quod aperte a deo salutem promeruerunt, celebrare noscuntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.56>	Apion autem omnium calumniator etiam propter bellum aduersus Physconem gestum Iudaeos accusare praesumpsit, cum eos laudare debuerit. is autem etiam ultimae Cleopatrae Alexandrinorum reginae meminit ueluti nobis improperans, quoniam circa nos fuit ingrata, et non potius illam redarguere studuit;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.57>	cui nihil omnino iniustitiae et malorum operum defuit uel circa generis necessarios uel circa maritos suos, qui etiam dilexerunt eam, uel in communi contra Romanos omnes et benefactores suos imperatores; quae etiam sororem Arsinoen occidit in templo nihil sibi nocentem,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.58>	peremit autem et fratrem insidiis paternosque deos et sepulcra progenitorum depopulata est, percipiensque regnum a primo Caesare eius filio et successori rebellare praesumpsit Antoniumque corrumpens amatoriis rebus et patriae inimicum fecit et infidelem circa suos amicos instituit, [alios quidem genere regali spolians, alios autem demens et ad mala gerenda compellens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.59>	] sed quid oportet amplius dici, cum illum ipsum in nauali certamine relinquens id est maritum et parentem communium filiorum tradere eum exercitum ac principatum et se sequi coegit?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.60>	nouissime uero Alexandria a Caesare capta ad hoc usque perducta est, ut salutem hinc sperare se iudicaret, si posset ipsa manu sua Iudaeos perimere, eo quod circa omnes crudelis et infidelis extaret. putasne gloriandum nobis non est, si quemadmodum dicit Apion famis tempore Iudaeis triticum non est mensa?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.61>	sed illa quidem poenam subiit competentem. nos autem maximo Caesare utimur teste solatii atque fidei, quam circa eum contra Aegyptios gessimus, nec non et senatu eiusque dogmatibus et epistolis Caesaris Augusti, quibus nostra merita comprobantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.62>	has litteras Apionem oportebat inspicere et secundum genera examinare testimonia sub Alexandro facta et omnibus Ptolomaeis et quae a senatu constituta sunt nec non et a maximis Romanis imperatoribus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.63>	si uero Germanicus frumenta cunctis in Alexandria commorantibus metiri non potuit, hoc indicium est sterilitatis ac necessitatis frumentorum, non accusatio Iudaeorum. quid enim sapiant omnes imperatores de Iudaeis in Alexandria commorantibus, palam est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.64>	nam amministratio tritici nihilo minus ab eis, quam ab aliis Alexandrinis translata est, maximam uero eis fidem olim a regibus datam conseruauerunt, id est fluminis custodiam totiusque custodiae, nequaquam his rebus indignos esse iudicantes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.65>	Sed super haec, quomodo ergo, inquit, si sunt ciues, eosdem deos, quos Alexandrini, non colunt? cui respondeo: quomodo etiam, cum uos sitis Aegyptii, inter alterutros proelio magno et sine foedere de religione contenditis?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.66>	an certe propterea non uos omnes dicimus Aegyptios et neque communiter homines, quoniam bestias aduersantes naturae nostrae colitis multa diligentia nutrientes, cum genus utique nostrorum unum itaque idem esse uideatur?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.67>	si autem in uobis Aegyptiis tantae differentiae opinionum sunt, quid miraris super his, qui aliunde in Alexandriam aduenerunt, si in legibus a principio constituti circa talia permanserunt?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.68>	autem etiam seditionis causas nobis apponit: qui si cum ueritate ob hoc accusat Iudaeos in Alexandria constitutos, cur omnes nos culpat ubique positos, eo quod noscamur habere concordiam?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.69>	porro etiam seditionis auctores quilibet inueniet Apionis similes Alexandrinorum fuisse ciues. donec enim Graeci fuerunt et Macedones hanc ciuilitatem habentes, nullam seditionem aduersus nos gesserunt, sed antiquis cessere sollemnitatibus; cum uero multitudo Aegyptiorum creuisset inter eos propter confusiones temporum, etiam hoc opus semper est additum, nostrum uero genus permansit purum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.70>	ipsi igitur molestiae huius fuere principium nequaquam populo Macedonicam habente constantiam neque prudentiam Graecam, sed cunctis scilicet utentibus malis moribus Aegyptiorum et antiquas inimicitias aduersum nos exercentibus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.71>	e diuerso namque factum est, quod nobis improperare praesumunt; nam cum plurimi eorum non oportune ius eius ciuilitatis optineant, peregrinos uocant eos, qui hoc priuilegium a dominis impetrasse noscuntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.72>	nam Aegyptiis neque regum quisquam uidetur ius ciuilitatis fuisse largitus neque nunc quilibet imperatorum, nos autem Alexander quidem introduxit, reges autem auxerunt, Romani uero semper custodire dignati sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.73>	itaque derogare nobis Apion conatus est, quia imperatorum non statuamus imagines, tamquam illis hoc gnorantibus aut defensione Apionis indigentibus, cum potius debuerit ammirari magnanimitatem mediocritatemque Romanorum, quoniam subiectos non cogunt patria iura transcendere, sed suscipiunt honores, sicut dare offerentes pium i atque legitimum est. non enim honores gratiam habent, qui ex necessitate et uiolentia conferuntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.74>	Graecis itaque et aliis quibusdam bonum esse creditur imagines instituere. denique et patrum et uxorum filiorumque figuras depingentes exultant, quidam uero etiam nihil sibi competentium sumunt imagines, alii uero et seruos diligentes hoc faciunt. quid ergo mirum est, si etiam principibus ac dominis hunc honorem praebere uideantur?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.75>	porro noster legislator, non quasi prophetans Romanorum potentiam non honorandam, sed tamquam causam neque deo neque hominibus utilem despiciens et, quoniam totius animati, multo magis dei inanimatum probatur inferius, interdixit imagines fabricari.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.76>	aliis autem honoribus post deum colendos non prohibuit uiros bonos, quibus nos et imperatores et populum Romanorum dignitatibus ampliamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.77>	facimus autem pro eis continua sacrificia et non solum cotidianis diebus ex impensa communi omnium Iudaeorum talia celebramus, uerum cum nullas alias hostias ex communi neque pro filiis peragamus, solis imperatoribus hunc honorem praecipuum pariter exhibemus, quem hominum nulli persoluimus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.78>	haec itaque communiter satisfactio posita sit aduersus Apionem pro his, quae de Alexandria dicta sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.79>	Ammiror autem etiam eos, qui ei huiusmodi fomitem praebuerunt, id est Posidonium et Apollonium Molonis, quoniam accusant quidem nos, quare nos eosdem deos cum aliis non colimus, mentientes autem pariter et de nostro templo blasphemias componentes incongruas non se putant impie agere, dum sit ualde turpissimum liberis qualibet ratione mentiri, multo magis de templo apud cunctos homines nominato et tanta sanctitate pollente.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.80>	in hoc enim sacrario Apion praesumpsit edicere asini caput collocasse Iudaeos et eum colere ac dignum facere tanta religione; et hoc adfirmat fuisse depalatum, dum Antiochus Epiphanes expoliasset templum, et illud caput inuentum ex auro compositum multis pecuniis dignum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.81>	ad haec igitur prius equidem dico, quoniam Aegyptius uel, si aliquid tale apud nos fuisset, nequaquam debuerat increpare, cum non sit deterior asinus furonibus et hircis et aliis, quae sunt apud eos dii.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.82>	deinde quomodo non intellexit operibus increpatus de incredibili suo mendacio? legibus namque semper utimur hisdem, in quibus sine fine consistimus, et cum uarii casus nostram ciuitatem sicut etiam aliorum uexauerint et Pius ac Pompeius Magnus et Licinius Crassus et ad nouissimum Titus Caesar bello uincentes optinuerint templum, nihil huiusmodi illic inuenerunt, sed purissimam pietatem, de qua nihil nobis e\'st apud alios effabile.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.83>	quia uero Antiochus neque iustam fecit templi depraedationem, sed egestate pecuniarum ad hoc accessit, cum non esset hostis, et super nos auxiliatores suos et amicos adgressus est nec aliquid dignum derisione illic inuenit, multi et digni conscriptores super hoc quoque
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.84>	testantur, Polybius Megalopolita, Strabon Cappadox, Nicolaus Damascenus, Timagenes et Castor temporum conscriptor et Apollodorus; omnes dicunt pecuniis indigentem Antiochum. transgressum foedera Iudaeorum expoliasse templum auro argentoque plenum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.85>	haec igitur Apion debuit respicere, nisi cor asini ipse potius habuisset et impudentiam canis, qui apud ipsos assolet coli; neque enim extrinsecus aliqua ratiocinatione mentitus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.86>	nos itaque asinis neque honorem neque potestatem aliquam damus, sicut Aegyptii crocodillis et aspidibus, quando eos, qui ab istis mordentur et a crocodillis rapiuntur, felices et deo dignos arbitrantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.87>	sed sunt apud nos - asini, quod apud alios sapientes uiros, onera sibimet imposita sustinentes et, licet ad areas accedentes comedant aut uiam propositam non adimpleant, multas ualde plagas accipiunt quippe operibus et ad agriculturam rebus necessariis ministrantes;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.88>	sed aut omnium gurdissimus fuit Apion ad componendum uerba fallacia, aut certe ex rebus initia sumens haec implere non ualuit, quando nulla potest contra nos blasphemia prouenire.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.89>	Alteram uero fabulam derogatione nostra plenam de Graecis apposuit; de quo hoc dicere sat erit, quoniam qui de pietate loqui praesumunt oportet eos non ignorare minus esse inmundum per templa transire, quam sacerdotibus scelesta uerba confingere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.90>	isti uero magis studuerunt defendere sacrilegum regem, quam iusta et ueracia de nostris et de templo conscribere; uolentes enim Antiocho praestare et infidelitatem ac sacrilegium eius tegere, quo circa gentem nostram est usus propter egestatem pecuniarum, detrahentes nobis etiam, quae in futuro essent dicenda, mentiti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.91>	propheta uero aliorum factus est Apion et dixit Antiochum in templo inuenisse lectum et hominem in eo iacentem et propositam ei mensam maritimis terrenisque et uolatilium dapibus plenam et obstipuisset his homo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.92>	illum uero mox adorasse regis ingressum tamquam maximum ei solacium praebiturum ac procidentem ad eius genua extensa dextra poposcisse libertatem, et iubente rege, ut confideret et diceret, quis esset uel cur ibidem habitaret uel quae esset causa ciborum eius, tunc hominem cum gemitu et lacrimis lamentabiliter suam narrasse necessitatem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.93>	ait, inquit, esse quidem se Graecum et, dum peragraret prouinciam propter uitae causam, direptum se subito ab alienigenis hominibus atque deductum ad templum et inclusum illic et a nullo conspici, sed cuncta dapium praeparatione saginari,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.94>	et primum quidem haec sibi inopinabilia beneficia prodidisse et detulisse laetitiam, deinde suspicionem, postea stuporem, ac postremum consulentem a ministris ad se accedentibus audisse legem ineffabilem Iudaeorum, pro qua nutriebatur, et hoc illos, facere singulis annis quodam tempore constituto.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.95>	et comprehendere quidem Graecum peregrinum eumque annali tempore saginare et deductum ad quandam siluam occidere quidem eum hominem et eius corpus sacrificare secundum suas sollemnitates et gustare ex eius uisceribus et iusiurandum facere in immolatione Graeci, ut inimicitias contra Graecos haberent, et tunc in quandam foueam reliqua hominis pereuntis abicere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.96>	deinde refert eum dixisse paucos iam dies de uita sibimet superesse atque rogasse, ut erubescens Graecorum deos et superantes in suo sanguine insidias Iudaeorum de malis eum circumastantibus liberaret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.97>	huiusmodi ergo fabula non tantum omni tragoedia plenissima est, sed etiam inpudentia crudeli redundat, non tamen a sacrilegio priuat Antiochum, sicut arbitrati sunt qui haec ad illius gratiam conscripserunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.98>	non enim praesumpsit aliquid tale, ut ad templum accederet, sed sicut aiunt inuenit non sperans. fuit ergo uoluntate iniquus [impius] et nihilominus sine deo, quantauis sit mendacii superfluitas, quam ex ipsa re cognoscere ualde facillimum est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.99>	non enim circa solos Graecos discordia legum esse dinoscitur, sed maxime aduersus Aegyptios et plurimos alios. *¬´* quem enim horum non contigit aliquando circa nos peregrinari, ut aduersus solos Graecos renouata coniuratione per effusionem sanguinis egeremus?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.100>	uel quomodo possibile est, ut ad has hostias omnes Iudaei colligerentur et tantis milibus ad gustandum uiscera illa sufficerent, sicut ait Apion? uel cur inuentum hominem quicumque
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.101>	fuit, non enim suo nomine conscripsit *** aut quomodo eum in suam patriam rex non cum pompa deduxit, dum posset hoc faciens ipse quidem putari pius et Graecorum amator eximius, assumere uero contra Iudaeorum odium solacia magna cunctorum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.102>	sed haec relinquo; insensatos enim non uerbis sed operibus decet arguere. sciunt igitur omnes, qui uiderunt constructionem templi nostri, qualis fuerit, et intransgressibilem eius purificationis integritatem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.103>	quattuor etenim habuit porticus in circuitu et harum singulae propriam secundum legem habuere custodiam. in exteriorem itaque ingredi licebat omnibus, etiam alieni genis, mulieres tantummodo menstruatae transire prohibebantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.104>	in secunda uero porticu cuncti Iudaei ingrediebantur eorumque coniuges, cum essent ab omni pollutione mundae, in tertia masculi Iudaeorum mundi existentes atque purificati, in quarta autem sacerdotes stolis induti sacerdotalibus, in adytum uero soli principes sacerdotum propria stola circumamicti.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.105>	tanta uero est circa omnia prouidentia pietatis, ut secundum quasdam horas sacerdotes ingredi constitutum sit. mane etenim aperto templo oportebat facientes traditas hostias introire et meridie rursus, dum clauderetur templum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.106>	denique nec uas aliquod portari licet in templum, sed erant in eo solummodo posita altare, mensa, turibulum, candelabrum, quae omnia et in lege conscripta sunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.107>	etenim nihil amplius neque mysteriorum aliquorum ineflabilium agitur neque intus ulla epulatio ministratur; haec enim, quae praedicta sunt, habent totius populi testimonium manifestationemque gestorum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.108>	licet enim sint tribus quattuor sacerdotum et harum tribuum singulae habeant hominum plus quam quinque milia, fit tamen obseruatio particulariter per dies certos, et his transactis, alii succedentes ad sacrificia ueniunt et congregati in templum mediante die a praecedentibus claues templi et ad numerum omnia uasa percipiunt nulla re, quae ad cibum aut potum adtineat, in templo delata.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.109>	talia namque etiam ad altare offerre prohibitum est praeter illa, quae ad sacrificia praeparantur. quid ergo Apionem esse dicimus nisi nihil horum examinantem uerba incredula protulisse? sed turpe est; historiae enim ueram notitiam se proferre grammaticus non promisit?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.110>	et sciens templi nostri pietatem hanc quidem praetermisit, hominis autem Graeci comprehensionem finxit et pabulum ineffabile et ciborum opulentissimam claritatem et seruos ingredientes ubi nec nobilissimos Iudaeorum licet intrare, nisi fuerint sacerdotes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.111>	hoc ergo pessima est impietas atque mendacium spontaneum ad eorum seductionem, qui noluerint discutere ueritatem. per ea siquidem mala et ineffabilia, quae praedicta sunt, nobis detrahere temptauerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.112>	Rursumque tamquam piissimos deridet adiciens fabulae suae Mnaseam. ait enim illum rettulisse, dum bellum Iudaei contra Iudaeos haberent, longo quodam tempore in aliqua ciuitate Iudaeorum, qui Dorii nominantur, quendam eorum, qui in ea Apollinem colebat, uenisse ad Iudaeos, cuius hominis nomen dicit Zabidon, deinde, quia eis promisisset traditurum se eis Apollinem deum Doriensium uenturumque illum ad nostrum templum, si omnes abscederent,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.113>	et credidisse omnem multitudinem Iudaeorum. Zabidon uero fecisse quoddam machinamentum ligneum et circumposuisse* sibi et in eo tres ordines infixisse lucernarum et ita ambulasse, ut procul stantibus appareret quasi stellae per terram iter agentes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.114>	porro Iudaeos inopinabili uisione obstipuisse et longe constitutos tenuisse silentium, Zabidon uero multa quiete ad templum uenisse et aureum detraxisse asini caput, sic enim urbane conscribit, et rursus ad Dora uelociter aduenisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.115>	igitur et nos dicere possumus, quia asinum hoc est semet ipsum Apion grauat et facit stultitia simul et mendaciis oneratum; loca namque quae non sunt conscribit et ciuitates nesciens transfert.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.116>	Idumaea enim prouinciae nostrae confinis est posita iuxta Gazam, et nulla ciuitas huius Dora nuncupatur. in Phoenice uero iuxta montem Carmelum Dora ciuitas appellatur in nullo concordans Apionis oblocutionibus, quattuor enim dierum itinere procul est a Iudaea.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.117>	cur itaque nos rursus accusat, eo quod non habeamus communes cum aliis deos, si sic facile crediderunt patres nostri ad se uenturum- . turum Apollinem et cum stellis eum. ambulare supra terram putauerunt?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.118>	lucernam enim primo numquam uiderunt, qui licet tanta et talia candelabra concelebrant, sed nec aliquis ei ambulanti per prouinciam ex tantis milibus obuiauit; desolatos enim etiam muros custodibus comperit et hoc tempore proelii.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.119>	cetera iam relinquo; ianuae enim templi altitudine quidem erant cubitorum sexaginta, latitudine uero uiginti, omnes deauratae et paene auro puro confectae; has claudebant non minus quam uiri; ducenti diebus singulis et relinquere eas apertas nefandissimum nimis erat.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.120>	facile ergo eas lucernifer ille aperuisse creditur, qui solus etiam habuisse asini caput aestimabatur; quapropter dubium est, utrum hoc caput Zabidon denuo reuocauit an certe sumens Apion introduxit in templum, ut Antiochus inueniret, unde in secundo
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.121>	Apioni aliquam mentiendi daret occasionem ( ) et conscribendi uerba iurantium per deum factorem caeli et terrae et maris nulli Iudaeos fauturos alienigenae et maxime Graecis.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.122>	oportebat autem mentientem absolute dicere: nulli fauturos alienigenae et magis Aegyptiis; sic etenim ab initio poterant eius figmenta de iureiurando congruere, ab Aegyptiis utique non propter malignitatem suam, sed propter calamitates expulsi sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.123>	a Graecis autem plus locis quam studiis sumus abiuncti, ita ut nullae inter nos et illos inimicitiae uel zelotypiae esse noscantur. e diuerso namque multos eorum ad nostras leges contigit accessisse, quorum quidam permanserunt, quidam uero perdurare non ferentes denuo recesserunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.124>	hoc tamen iusiurandum numquam se quisquam audisse meminit apud nos habitum, sed solus Apion ut uidetur audiuit; ipse utique composuit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.125>	Nimis igitur haec maxima compositio etiam in futuro dicenda Apionis ammiratione dignissima est quarum rerum hoc affirmat indicium, quia neque legibus iustis utamur nec deum colamus, ut conuenit, sed diuersis gentibus seruiamus et calamitates quasdam circa ciuitatem sustineamus, cum utique principalis ciuitas Romanorum sit, cuius ciues soli ab initio regnare atque non seruire consueuerunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.126>	quis etenim ab horum magnanimitate se ualeat abstinere? nullus etenim aliorum potest dicere sermonem quem Apion locutus est,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.127>	quando paucis contigit in principatu continue praesidere et non rursus aliis facta mutatione seruire; plurimae namque gentes aliis oboedire coactae sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.128>	soli autem Aegyptii, eo quod refugiant sicut aiunt in eorum prouincia dii atque saluentur migrantes in effigies bestiarum, honorem praecipuum inuenerunt, ut nulli famularentur horum, qui Asiam Europamque tenuerunt; qui scilicet unam diem ex aeuo totius saeculi non habuere libertatem neque apud indigenas dominos neque apud externos.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.129>	nam quemadmodum eis usi sint Persae non semel solummodo sed frequenter uastantes urbes, templa uertentes et putatos apud eos interficientes deos, improperare non studeo.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.130>	non enim conuenit stultitiam nos indocti Apionis imitari, qui neque casus Atheniensium neque Lacedaemoniorum animo suo concepit, quorum alios quidem fortissimos, alios uero piissimos Graecorum omnes affirmant.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.131>	relinquo etiam reges pietate famosissimos, quorum summi diuersis uitae sunt calamitatibus sauciati; dimitto dirutam Atheniensium arcem. templum Ephesenum et Delphos aliaque multa, pro quibus nullus intulit sustinentibus sed potius inferentibus improperia.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.132>	nouus autem accusator nostrorum Apion inuentus est, malorum suorum apud Aegyptum gestorum prorsus oblitus, sed Sesostris eum, quem refert fabula regem fuisse Aegypti, ut creditur, excaecauit. uerumtamen possumus et nos dicere nostros reges Dauid et Salomonem, qui multas subdidere gentes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.133>	sed de his modo supersedendum est; quae uero cunctis nota sunt Apion modis omnibus ignorauit: quoniam . Persis et post illos principibus Asiae Macedonibus Aegyptii quidem seruierunt nihil differentes a famulis,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.134>	nos autem liberi consistentes etiam ciuitatum in circuitu positarum tenuimus principatum annis uiginti et centum usque ad Pompeium Magnum, et dum uniuersi sunt expugnati a Romanis principibus omnium, soli propter fidem suam maiores nostri auxiliatores et amici fuerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.135>	Sed queritur, quia uiros mirabiles non praebuimus uelut quarundam artium inuentores aut sapientia differentes, et inter hos enumerat Socratem et Zenonem et Cleanthem et aliquos huiusmodi. deinde, quod potius est mirandum, semet ipsum his adiecit et beatificat. Alexandriam, quia ciuem talem habere meruerit, quod rite facit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.136>	oportebat enim ut ipse sui testis existeret, qui aliis omnibus sic inportunus et callidus esse uidebatur et uita uerboque corruptus; quapropter recte quilibet Alexandriae condolebit, si super isto aliquid magni sapuerit. de uiris autem, qui fuerunt apud nos titulo nullo laudis inferiores, sciunt qui uoluerint nostrae antiquitatis\', libris incumbere.\'
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.137>	Reliqua uero quae in accusatione conscripta sunt, dignum erat forte sine satisfactione relinquere, ut ipse sui potius et aliorum Aegyptiorum accusator extaret. queritur enim, eo quod animalia consueta sacrificemus et non uescamur carnibus suillinis, sed et circumcisionem genitalium uehementer irridet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.138>	de nostrorum quidem animalium peremptione communio nobis est cum aliis hominibus uniuersis, Apion autem sacrificantes nos redarguens increpat semet ipsum, cum genere sit Aegyptius; non enim Graecis aut Macedonibus f\\duersatur; isti enim optant sacrificare ·ºëœ∞Œ±œÑœéŒºŒ≤œâŒπŒ±Œπd est centumboa suis diis et sacerdotibus utuntur ad epulas. quae cum ita sint, non propterea contigit mundum animalibus desolari, quod Apion expauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.139>	cuncti tamen si sollemnitates Aegyptiorum sequerentur, desolaretur quidem mundus hominibus, ferocissimis autem bestiis impleretur, quas isti iudicantes deos diligenter enutriunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.140>	etenim si quis eum consuleret, quos putaret omnium Aegyptiorum esse sapientes atque deicolas, sacerdotes sine dubio fateretur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.141>	haec enim duo dicunt sibimet ab initio a regibus esse praecepta, ut deos colant et sapientiam diligant, quod illi facere praecipue iudicantur; qui tamen et circumciduntur omnes et a porcinis abstinent cibis. sed neque ullus alter Aegyptiorum cum eis diis sacrificare dinoscitur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.142>	caecus igitur fuit Apion, quando pro Aegyptiis nostras detractiones componens illos uidetur potius accusare, qui non solum utuntur sollemnitatibus, quas in nobis culpat iste, sed etiam alios circumcidi docent, sicuti dixit Herodotus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.143>	unde recte mihi uidetur Apion propter patriae suae leges multam soluisse blasphemiae; etenim necessario circumcisus circa genitalia, uulnere ei facto nihil ei circumcisio profuit et putrefactus magnis doloribus expirauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.144>	oportet enim bene sapientes in legibus propriis circa pietatem integre permanere et aliorum minime permanere. iste uero suas quidem leges effugiit, de nostris uero mentitus est. hic itaque terminus uitae fuit Apionis. sed et noster hic iam finem liber accipiet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.145>	Quoniam uero et Apollonius Molon et Lysimachus et alii quidam tam per ignorantiam quam per insaniam de legislatore nostro Moyse et legibus uerba protulerunt nec iusta nec uera, dum illi quidem ueluti mago atque fallaci derogant, leges autem malitiae apud nos nulliusque uirtutis affirmant esse doctrices, uolo breuiter et de omni conuersatione nostra et de particulari sicuti potuero proferre sermonem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.146>	reor enim fore manifestum, quia et ad pietatem ** alterutrum uniuersalemque clementiam, insuper ad iustitiam laborumque tolerantiam et ad contemptum mortis optimas leges positas habeamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.147>	rogo tamen lecturos, ut non cum inuidia exequantur huius operis lectionem. non enim proposui laudes conscribere nostrorum, sed aduersus eos, qui nos plurimum et fallaciter accusarunt, satisfactionem hanc puto esse iustissimam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.148>	proinde accusationem Apollonius non continue sicut Apion instituit, sed dispersim, quippe cum aliquando quidem nos sine deo et hominibus odiosos appellet, aliquando uero formidinem nobis improperat et e diuerso rursus aliquando de praesumptione fastuque gentis nostrae queritur. dicit autem etiam stultiores a barbaris et propterea nullum inuentum nos solos uitae utile comperisse.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.149>	haec autem omnia manifeste redarguuntur, dum uniuersa e contrario quam ab eo sunt dicta monstrantur et legibus imperata et a nobis cum omni integritate gesta.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.150>	si uero coactus fuero facere mentionem legum contrariarum apud alios constitutarum, huius - rei culpabiles illi sunt, qui nostras sollemnitates tamquam malas dicere uoluerunt; quibus neutrum puto remanere quod dicant, neque quia eas habeamus leges, quarum ego capitales et summas ad increpandum positurus sum, neque quia non praecipue in legibus propriis perduramus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.151>	Paulum ergo sumens onus nolo prius edicere, quia eorum, qui sine lege et ordine uiuunt, hi, qui ordinis et communium legis amatores extiterunt et primi hoc inchoauerunt, recte mansuetudine naturaeque uirtute praestare dicendi sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.152>	denique conantur singuli eorum gesta sua ad antiquitatem referre, ut imitatores aliorum uideantur existere, et non ipsi potius aliis, ut legitime uiuere debeant, exponere;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.153>	his igitur hunc modum habentibus uirtus legislatoris est meliora considerare et his, qui usuri sunt legibus quas posuerit, satisfacere, quia rectae sunt, populi uero est, ut in omnibus quae sunt constituta perduret et neque felicitate procedente neque calamitatibus aliquid horum inmutet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.154>	dico igitur nostrum legislatorem quorumlibet qui memorantur legislatorum antiquitate praecedere: Lycurgus enim et Solon et Zaleucus Locrenus et omnes qui apud Graecos mirabiles sunt nouelli atque recentes quantum ad illum comparati esse noscuntur, quando nec ipsum nomen legis fuisse olim apud Graecos agnoscitur;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.155>	testis Homems est, qui nusquam in opere suo hoc usus est nomine; non enim secundum legem, sed indefinitis sententiis et regum praeceptionibus populus regebatur. unde etiam multo tempore permanserunt tantum moribus utentes et non scripto et multa horum semper secundum euentum casuum permutantes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.156.1>	noster uero legislator antiquus existens, hoc etenim undique manifestum est etiam apud eos [clarum], qui semper contra nos loquuntur, semet ipsum praebuit optimum principem populorum et consiliatorem magnum; sed instructionem totius legis uitae constringens eis suasit hanc libenter excipere et firmissimam indita scientia custodire.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.156.2>	Primitus autem eius magnitudinis opera uideamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.157>	ille namque progenitorum nostrorum relinquentium Aegyptum et ad terram propriam remeantium multa milia sumens ex plurimis et inpossibilibus rebus cautissime liberauit, et<enim> inaquosam eos et multum arenosam oportebat transire uiam bellaque deuincere et filios ac uxores praedamque belli seruare,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.158>	in quibus dux egregius et consiliarius sapientissimus et tutor ueracissimus fuit uniuersorum; omnem siquidem multitudinem in semet ipsum pendere fecit et, cum omnia quae uellet persuadere posset, in nullo horum uindicauit sibimet potestatem, sed in quo maxime tempore potentatum sibimet arrogant et tyrannidem praesules rerum et populum frequenter plurima iniquitate uiuere consuescunt,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.159>	in hac ille potentia constitutus e diuerso magis iudicauit agendum pie et plurimam exhibere aliis aequitatem, ipse uirtutem praecipuam se credens cunctis ostendere et salutem firmissimam
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.160>	praebere sequacibus bona uoluntate et maximis actibus in singulis casibus usus est. quapropter recte iudicabat ducem atque consiliatorem se deum habere et primitus sibimet satisfaciens, quia secundum illius uoluntatem uniuersa gereret atque tractaret, credidit modis omnibus oportere, ut etiam apud plebem haec opinio permaneret; nam qui deum respicere suam uitam credunt delinquere non praesumunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.161>	huiusmodi quidem noster legislator fuit, non magus, non fallax, sicut derogatores iniuste pronuntiant, sed quales apud Graecos.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.162>	gloriantur fuisse Minum et post eum legislatores alios. namque quidam eorum leges positas a Mino dicebant, alii uero eas in Apollinem et uaticinium Delphicum referebant siue pro ueritate hoc credentes, seu facile suadendum populo iudicantes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.163>	qui uero praecipuas instituerit leges uel qui iustissime de dei fide cognouerit, licet hoc ex ipsis legibus facta comparatione conspicere; iam enim de ipsis tempus est disputandi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.164>	igitur infinitae quidem particulatim gentium atque legum apud cunctos homines differentiae sunt: alii siquidem monarchis, *** alii uero populo potestatem reipublicae commiserunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.165>	noster uero legislator nihil horum intendens ueluti, si quis hoc dicendo mensuram transcendat uerbi, diuinam rempublicam declarauit deo principaliter conuersationem nostram atque potestatem excellenter adsignans,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.166>	et satisfaciens eum cunctos inspicere tamquam causam bonorum omnium uniuersis hominibus existentem et, quaecumque contigit eos in angustiis supplicasse, illius non latuisse uoluntatem nec quicquam eorum, quae gessere, uel si quid aliquis apud semet ipsum potuit cogitare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.167>	unum uero eum esse monstrauit et ingenitum, inmutabilem per tempus aeternum et omni specie mortali pulchritudine differentem et t que nobis notum, qualis autem sit secundum substantiam prorsus ignotum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.168>	haec itaque ut de deo saperent prudentissimi Graecorum quia quidem eruditi sunt illo utique sciendi praebente principia, nunc dicere praetermitto, quia uero optima et congrua dei naturae atque magnificentiae sunt, ualde testantur. Pythagoras enim et Anaxagoras et Plato et post illos philosophi Stoici et paene cuncti uidentur de diuina sapuisse natura.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.169>	sed hi quidem ad breue philosophantes populo superstitionum opinionibus iam constricto ueritatem dogmatis proferre timuerunt, noster uero legislator opera praebens consona uerbis suis non solum his, qui cum eo erant, satisfecit, sed etiam qui ex
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.170>	illis semper erant nascituri hoc immutabiliter inspirauit et causam legislationis ad utilitatis modum semper adduxit; non enim partem uirtutis dei culturam dixit, sed huius partes alias esse perspexit atque constituit, id est iustitiam, fortitudinem et in omnibus ciuium concordiam ad alterutros.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.171>	cun-i ctae namque actiones et studia uniuersique sermones ad diuinam referuntur per omnia pietatem; non enim hoc inexaminatum aut indefinitum ulterius dereliquit. duo siquidem sunt totius disciplinae et moralis institutionis modi, quorum unus quidem sermone doctor est, alter uero exercitatione morum;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.172>	quae cum ita sint, quidam legislatores sentiendo sunt discreti et alterum horum modum sibi placitum adsumentes alterum reliquerunt. sicuti Lacedaemonii quidem et Cretes moribus erudiebantur, non uerbis, Athenienses uero et paene alii omnes Graeci quae quidem oportet agi uel non agi praecipiebant suis legibus, assuescere uero ad haec operibus minime ualuerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.173>	Noster autem legislator haec ambo multa diligentia coaptauit. nam nec exercitationem morum dimisit non traditam neque legem sermone reliquit incomptam, sed mox a primo inchoans cibo et unicuique diaeta conueniente nihil neque minimarum escarum sub potestate uoluntatis utentium dereliquit,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.174>	sed et de cibis quibus conuenit abstineri et qui sumendi sunt uel quae diaeta communis esse uideatur nec non et de operibus, labore simul et requie, terminum atque regulam posuit legem, quatenus ueluti sub patre atque domino uiuentes neque uolentes quicquam neque per ignorantiam delinquamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.175>	non enim ignorantibus poenam posuit, se<f optimam ac necessariam correptionem monstrauit legem. quapropter non semel audire nec secundo uel saepius, sed in unaquaque septimana alia opera relinquentes ad legis auditionem congregari praecepit uniuersos eamque perfecte condiscere, quod scilicet omnes legislatores reliquisse noscuntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.176>	Et in tantum plurimi hominum porro sunt, ut secundum proprias <leges> uiuant, quia paene eas ignorant, et cum peccauerint, tunc agnoscunt ab aliis, quia legem probantur esse praeuaricati.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.177>	sed etiam uiri maxima cingula et principalia gubernantes profitentur ignorationem. scitos namque sibi faciunt assidere ad dispensationem rerum et
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.178>	experimentum legis habentium, nostrorum uero quemlibet cum leges interrogat, facilius quam suum nomen recitat; uniuersas < si >quidem mox a primo sensu eas discentes in animo uelut inscriptas <habemus> et rarius quidem quilibet transgreditur. impossibile autem est supplicium deuitare peccantem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.179>	Hoc itaque primum omnium mirabilem consonantiam nobis instituit; nam unam quidem habere et eandem de deo sectam, uita uero ac moribus differre nihil ab inuicem, optimam moribus hominum potest celebrare concordiam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.180>	apud nos etenim solos neque de deo quilibet sermones audiet alterutris aduersarios, sicut multa similia apud alios fieri comprobantur, cum non solum a fortuitis quod uisum fuerit unicuique profertur, sed etiam apud quosdam philosophorum hoc crebro praesumitur, quando alii quidem totam dei naturam sermonibus perimere temptauerunt, alii uero eius prouidentiam ab hominibus abstulerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.181>	neque in studiis uitae differentia ulla conspicitur, sed communia quidem opera omnium apud nos existunt, unus uero de deo sermo concors est, asserens illum cuncta respicere. sed etiam de ipsius uitae studiis [et] quoniam oportet omnia alia ad terminum diuinae pietatis adduci, a mulieribus nostris et a seruis quilibet audiet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.182>	Pro qua re illatas nobis calumnias a quibusdam, cur non exhibeamus uiros inuentores nouorum operum seu uerborum, contigit oriri: alii siquidem in nulla re paterna perdurare optimum esse putant et praecipue transgressoribus
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.183>	sapientiae robur adsignant, nos autem e diuerso unam esse prudentiam atque uirtutes existimamus nihil penitus uel facere uel cogitare contrarium his. quae antiquitus sancita noscuntur; quod scilicet indicium est legis optimo foedere constitutae; nam ea, quae hunc non habent modum, experimento saepe correcta redarguuntur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.184>	Apud nos autem, qui credimus ab initio positam legem diuina uoluntate, nihil aliud pium est, quam hanc sub integritate reseruare; quis etenim eius quicquam mouere potest? aut quid melius adinuenit? uel quid ab aliis tamquam praecellentius ad statum reipublicae nostrae migrauit?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.185>	aut quae poterit esse melior atque iustior, quam ea, quae deum quidem principem omnium esse confirmat. sacerdotibus autem in communi quidem res praecipuas dispensare permittit, summo uero pontifici aliorum sacerdotum principatum competenter iniungit?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.186>	quos utique non diuitiis neque aliis quibusdam spontaneis auiditatibus praecel-j lentes legislator ad culmen huius honoris instituit,. sed quicumque sapientia uel temperantia aliis praestare noscuntur, eis praecipue culturam diuinae placationis iniunxit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.187>	apud hos igitur et legis et aliorum studiorum integra diligentia custoditur; contemplatores etenim omnium atque iudices contentionum et punitores culpabilium sacerdotes esse decreti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.188>	Quis ergo principatus, quod regnum erit hoc sanctius uel qui honor deo potius coaptabitur, cum omnis quidem populus sit praeparatus ad pietatem, summa uero diligentia sacerdotibus sit indicta et uelut quaedam festiuitas gubernetur uniuersa respublica?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.189>	cum enim mysteria sua numero paucorum dierum alienigenae custodire nequiuerint ea uidelicet sacrificia nominantes, nos cum multa delectatione et inconuertibili uoluntate sollemnitatis opus per omne seruamus aeuum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.190>	quae igitur sunt praecepta uel interdicta simplicia siue nota dicamus. primum quidem de deo est dicens: deus habet omnia, perfectus, beatissimus, ipse sibi cunctisque sufficiens, principium et medium et terminus inter omnia, operibus quidem et muneribus clarus et totius rei manifestus, forma.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.191>	uero et magnitudine nobis inenan-abilis, omnis namque materies comparata ad huius imaginem, licet sit pretiosa, tamen pro nihilo est cunctaque ars ad illius imitationis inuentum extra esse artem cognoscitur, nihil simile neque uidemus neque possumus suspicari neque conicere sanctum est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.192>	uidemus eius opera lumen, caelum, terram, solem, lunam, flumina, mare, animalium nationes, redditiones fructuum; haec deus fecit non manibus neque laboribus neque quibusdam indiguit sibi cooperantibus, sed ipso uolente bona repente facta sunt bona. hunc homines conuenit uniuersos sequi eumque placare exercitatione uirtutis; modus enim diuinae placationis iste sanctissimus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.193>	Ynum templum unius dei commune omnium communis dei cunctorum, gratum namque semper est omni quod simile est. hunc placant quidem sacerdotes semper,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.194>	praecedit uero istos primus secundum genus, qui ante alios sacerdotes sacrificabit deo, custodiet leges, de dubiis iudicabit et puniet lege conuictos. huic quisque non oboedit supplicio subiacebit tamquam qui in ipso deo impie gesserit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.195>	hostias immolamus non ad crapulam nostram uel ebrietatem attinentes. haec enim non placent deo, quae res occasio potius iniuriarum simul et expensarum est; deus enim temperatos ordinatosque et boni generis diligit, et ut praecipue sacrificantes caste uiuamus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.196>	in sacrificiis autem pro communi salute primum oportet orari, deinde singuli pro semet ipsis, quoniam omnes socii sumus, et qui hoc consortium suae uitae praeponit maxime deo gratissimus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.197>	supplicatio uero sit ad deum uotis ac precibus, non ut bona praestet, haec enim ipse sponte contulit uniuersis et in medio deposuit, sed ut haec suscipere ualeamus suscipientesque seruemus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.198>	pmificationes in sacrificiis lex decreuit ex omni ex concubitu ex communione ad mulierem facta et alia multa quae conscribere ualde longissimum est. huiusmodi ergo de deo et eius placatione sermo nobis est, ipse autem simul etiam lex est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.199>	Quasdam autem *** nouit lex permixtionem per naturam ad coniugem, si tamen pro filiorum causa creandorum agatur. masculorum uero in masculos ualde iudicauit inimicas et temptantes hoc morte decreuit dignos.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.200>	nubere uero iubet non respicientes ad dotem neque uiolenter arripere, sed neque dolo uel fallaciis suadere, desponsationem uero potius fieri per eum, cuius esse noscitur potestatis, et per cognationem oportunam.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.201>	mulier autem inferior, inquit, est uiro per omnia; oboedit igitur non ad iniuriam, sed ut sit sub regimine constituta; deus enim uiro potestatem dedit. cum hac ergo coire decet maritum solummodo, alterius uero experientiam habere nequissimum est. si quis autem hoc egerit, declinatio nulla mortis; neque uim fieri uirgini alteri desponsatae, neque si suaserit nuptae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.202>	filios nutrire praecepit, uniuersis autem mulieribus interdixit uel celare quod satum est uel alia machinatione corrumpere; filii namque necatrix est animam demoliens et genus imminuens. igitur si quis ad concubitum corruptionemque transierit, inmundus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.203>	oportet autem etiam post legalem commixtionem uiri et mulieris lauari; hoc enim partem animae polluere iudicauit, inflata namque corporibus uulneratur, dum ob hoc fit alit.quapropter purificationis causam talibus imperauit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.204>	Sed neque in filiorum natiuitatibus concessit epulationes aggregari et fieri occasiones ebrietatis, sed temperatum esse repente principium. iussitque litteris erudiri propter leges et nosse progenitorum actiones, ut actus imitentur et cum legibus educati neque transgrediantur neque cogitationem ignorationis habere iudicentur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.205>	Prospexit autem etiam funeribus mortuorum, ne neque pretiosae ad sepeliendum celebrentur exequiae neque insignium fabricae sepulchrorum, sed necessaria quidem circa prolationem funeris imperauit domesticos adimplere, omnibus autem uiuentibus legitimum esse constituit, ut aliquo moriente et concurrant et gemitus lamentationis effundant. purificari autem iubet etiam domesticos funere celebrato, ut longe procul sit, quasi uideatur quis mundus esse, cum fecerit homicidium.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.206>	Parentum honorem post deum secundum esse constituit, et qui non repensat eorum gratiae, sed in qualibet parte contristat, praecipit esse lapidandum. iubet etiam omnibus senioribus honorem iuuenes exhibere, quoniam cunctorum senior deus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.207>	nihil permittit celandum apud amicos, non enim amicitiae sunt apud eum, cui omnia non creduntur. et licet aliquae inimicitiae proueniant, prodi tamen secreta prohibuit. si quis arbiter munus acceperit, morte multatur, despiciens quod iustum est et auxilium reis offerens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.208>	quod quisquam non posuit non auferat et aliena non tangat, mutuans non accipiat usuras. haec et his multa similia communionem continent nostrorum inter alterutros.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.209>	Quomodo autem etiam de domestica circa alienigenas habenda sapuerit legislator, referri dignum est, uidebitur enim omnibus optime prospexisse, dum eo ita sanciente neque propria corrumpimus neque participari rebus nostris uolentibus inuidemus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.210>	quicumque enim uolunt sub nostras conuersari leges accedentes ad ea cum munificentia suscipit non genere solummodo, sed etiam uoluntate uitae putans esse consortium. eos autem, qui transitorie ueniunt, misceri sollemnitatibus non permisit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.211>	Alia tamen exhibenda constituit, id est omnibus praebendum ignem, aquam, cibum, iter ostendere, non spernere aliquem insepultum; mitissime etiam circa hostes quae sunt agenda sanciuit,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.212>	ut neque terra eorum exuratur neque arbores fertiles incidantur, sed etiam spoliari eos, qui in bello ceciderunt, interdixit et captiuos prospexit, quatenus eorum amoueatur iniuria et maxime feminarum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.213>	sic autem olim nos mansuetudinem atque clementiam studuit edocere, ut etiam de animalibus inrationabilibus non taceret, sed horum tantummodo utilitatem legitimam concedens ab omni nos alia causa prohibuit. quaecumque enim ueluti supplicantia oriuntur in domibus, haec interdixit occidi, sed neque parentes denique praecepit auferri, et licet inimica sint animalia, eis tamen parcendum esse sanciuit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.214>	sic undique ea, quae ad mansuetudinem pertinent, obseruauit doctrinalibus quidem sicuti praedictum est legibus utens et alias rursus contra transgressores causa punitionis sine excusatione defigens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.215>	Damnum namque in plurimis casibus transgredientium mors est, si adulterium commiserit aliquis, si uim puellae fecerit, si masculo turpe temptamentum inferre praesumpserit, licet patiatur sustinere temptatus. similiter autem est lex ineuitabilis et in seruis. sed etiam de mensuris uel
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.216>	si quis de ponderibus dolum fuerit operatus et de iniusta uenditione ac fraude uel si detraxerit alienam rem aut quod non posuit abstulerit, omnimodis sunt uindicta non qualia apud alios, sed ualde maiora.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.217>	de iniuria uero parentum, uel impietate quae ut in deo, licet temptet hoc aliquis, mox peribit. his itaque qui secundum legem uniuersa * honor tribuitur non argenti, non auri, neque coronae capitis aut cuiusdam praedicandae festiuitatis,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.218>	sed unusquisque testem habens conscientiam suam ualde proficit legislatore prophetante et deo fidem condonante firmissimam his, qui seruauerunt leges; licet pro eis mori contingat aliquibus, concurrunt alacriter ad occasum; dedit enim deus rursus fieri, ut uita melior possit ex mutatione conferri.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.219>	piget itaque nunc haec me conscribere, nisi opera essent omnibus manifesta, quoniam multi et plerumque olim nostrorum progenitorum, ne uel sermonem solummodo extra legem proferrent, omnia passi sunt sustinere uiriliter.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.220>	Yel si honorari contigit apud omnes homines nostram gentem et uoluntariam legis consequentiam esse manifestam,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.221>	imbuebant Graecos maiores nostri etiam extra regionem propriam constituti, huiusmodi siquidem sectam habent et tam gloriosam de deo talesque leges multo saeculo sic firmissime custodire, omnes arbitror ammirari propter frequentes apud hos factas mutationes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.222>	denique eos, qui conscribere proxime de republica et legibus temptauerunt, tamquam de incredibilibus compositionibus quidam frequenter accusant dicentes, quoniam inpossibilia sumpserint argumenta. et alios, quidem relinquo philosophos, quicumque huiusmodi negotium in suis conscriptionibus habuerunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.223>	Plato mirabilis apud Graecos tamquam et honestate uitae praecedens et uirtute sermonum et persuasione philosophiae cunctos excellens ab! his, qui dicebant pessimum esse de republica conscribere,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.224>	illusus et diuulgatus paene peremptus est, cum utique qui illius uerba considerauerit, frequenter et facile reperiet, quae etiam consuetudini plurimorum proxima esse noscuntur. ipse siquidem Plato confessus est, quia ueram de deo opinionem propter ignorantiam plebis proferre securum non est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.225>	sed Platonis quidem uerba uana esse putant et multa potestate composita <at>que conscripta et maxime de legislatione prolata. Lycurgi uero mirantur et Spartam cuncti concelebrant, quoniam illorum legibus plurimo tempore perdurarunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.226>	ergo hoc manifestum uirtutis indicium est in legibus permanere. si uero Lacedaemoniorum ammirantur illorum tempus, assumant scientes amplius duobus milibus annis nostram constitisse rempublicam et super haec sciant,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.227>	quoniam Lacedaemonii quidem omni tempore, quo apud se habuere libertatem, perfecte uisi sunt custodisse leges, cum uero circa eos factae sunt fortunae mutationes, paene cunctarum legum obliti sunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.228>	nos autem multis casibus euoluti propter regum Asiae mutationes neque in nouissimis malis uenientes a legibus sumus alienati, non uacationis nec epulationis causa seruantes eas, quando, si quis considerare uoluerit, multo ampliori testimonio maiores excubias et labores nobis quam Lacedaemoniis uidebit impositos.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.229>	illi siquidem (non) operantes terram et neque circa artes exercitium habentes, sed ab omni operatione\' remissiores, pingues et corpore pulchri in ciuitate degebant,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.230>	aliis ministris in omnibus uitae necessariis rebus utentes et cibum paratum ab illis accipientes, hoc solum opus bonum atque clemens iudicantes ad faciendum et patiendum, quatenus praeualerent aduersus omnes, contra quos bella susciperent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.231>	quia uero neque hoc adipisci potuerunt, dicere superpono; non enim singuli solummodo, sed multi frequenter eorum subito legis praecepta neglegentes semet ipsos cum armis hostibus tradiderunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.232>	Putasne et apud nos non dico tanti, sed duo uel tres agniti sunt proditores effecti legum uel mortem * non dico illam, facile quae solet proeliantibus euenire, sed eam, quae cum multa corporum afflictione et multa crudelitate uidetur accedere?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.233>	quam ut ego puto quidam praeualentes nobis non per odium subiectis imposuerunt, sed ueluti quoddam miraculum uolentes inspicere, si qui sunt homines, qui. hoc tantummodo esse credant pessimum, si agere quicquam extra leges suas uel sermonem apud eos dicere compellantur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.234>	non tamen mirari decet, si mortem fortissime toleramus pro legibus et ultra alios uniuersos; non enim quae leuia uidentur nostris studiis alii facile patiuntur hoc est operationem cibique simplicitatem et ut nihil frustra neque fortuito quod quisque desiderat ues.catur aut bibat aut ad concubitum quemlibet accedat aut splendide uestiatur aut sine mobilitate uacet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.235>	sed illud adtendendum est, si gladiis utentes et hostes ab inuasione fugantes praecepta legis circa cibos nequaquam infringimus. nobis itaque gratum est propter haec legibus oboedire et illic fortitudinis causas ostendere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.236>	Proinde Lysimachi et Molones et quidam huiusmodi alii conscriptores, improbi sophistae, adolescentium deceptores, quasi uehementer nobis prauissimis existentibus derogare contendunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.237>	ego uero nollem de legibus alienis examinationem efficere; noster enim mos est propria custodire, non aliena potius accusare, et ut neque irridere neque blasphemare debeamus eis, qui apud alios putantur dii, aperte nobis legislator interdixit propter ipsam appellationem dei.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.238>	accusatoribus autem proiectiones suas nos increpare uolentibus tacendum non est, cum utique non a nobis nunc sermo compositus eos arguere uideatur, sed a multis probabiliter iam praemissus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.239>	quis igitur eorum, qui apud Graecos sapientia sunt mirabiles, non redarguit et nobilissimos poetas et praecipuos legislatores, quoniam huiusmodi sectas de diis ab initio
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.240>	populis inseruerunt, dicentes eos e numero quidem quantos ipsi uoluerunt, ex alterutris uero et diuersis natiuitatibus procreatos? hos autem diuidentes locis habitaculis tamquam generationes animalium alios quidem sub terra, alios in mari, seniores autem eorum in tartaro uinctos esse dixerunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.241>	quibuscumque autem distribuerunt caelum, his sermone quidem patrem, operibus autem tyrannum atque dominum superposuerunt. propterea aduersus eum constituerunt insidias per uxorem et fratrem et filiam, quam ex eius fingunt capite generatam, ut alligantes eum appenderent, sicut ipse ille suum dicitur patrem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.242>	Haec iuste accusatione digna conqueruntur qui sapientiae uirtute praecellunt, insuper haec deridentes adiciunt, si deorum alios quidem ephebos et adulescentes, alios autem seniores et barbatos esse credendum est, alios constitutos super artes et quendam fabrum, aliam uero textricem, alium peregrinantem et cum hominibus contendentem, alios autem citharizantes aut arcu gaudentes,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.243>	deinde inter alterutros seditiones effectas et propter homines contentiones constitutas, ut non solum alterutris manus inicerent, sed etiam ab hominibus uulnerati lugerent malaque perferrent,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.244>	et, quod super omnia est luxuriosius, intemperantia permixtionis uterentur, quomodo non erit incongruum amores et concupiscentias ad uniuersos adtingere simul masculos et ad feminas?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.245>	deinde fortissimus et primus eorum pater seductas a semet ipso impraegnatasque mulieres disruptas submersasque sperneret et eos, qui ex eo sunt nati, neque liberare potest fato constrictos neque sine lacrimis eorum perferre mortes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.246>	bona sunt haec et his alia consequentia, id est adulterio in caelo uiso et sic inpudenter a diis celebrato, ut iam alii zelari se profiterentur tali passione constrictos. quid enim alii facturi non essent, dum neque senior atque rex ualuisset impetum suum a mulieris permixtione retinere?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.247>	alii uero dii seruientes hominibus et nunc quidem aedificantes causa mercedis, nunc uero pascentes, alii autem malignorum modo in ferreo carcere colligati: quem igitur sapientium talia non accendant, ut haec componentes redarguant et multam stultitiam his credentium reprehendant?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.248>	alii uero et terrorem quendam uel metum nec non et rabiem atque seductionem omnesque pessimas passiones in dei naturam et formam fingere praesumpserunt, et horum quidem nobilioribus etiam ciuitates sacrificare suaserunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.249>	siquidem in multa necessitate consistunt, ut quosdam deorum putent bonorum esse largitores, alios autem uocent auersatorios, quando eos ueluti malignissimos homines muneribus atque donis placare contendunt, magnum quoddam malum se suscepturos ab eis existimantes, nisi mercedem eis studiose praebuerint.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.250>	Quae igitur causa sit tantae huius iniquitatis atque delicti circa deum? ego quidem arbitror, eo quod neque ueram dei naturam ab initio eorum legislatores agnouerint, neque quantum percipere potuerunt perfectam sententiam
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.251>	definientes reipublicae tradiderunt, sed uelut aliud quiddam prauissimum reliquerunt dantes potestatem poetis quidem, ut quos uellent deos introducerent haec omnia patientes, rhetoribus autem, ut de republica scriberent et de peregrinis diis decreta proferrent.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.252>	sed etiam pictores et gypsoplastae in hoc apud Graecos multam habuere potestatem, ut unusquisque . formam quam uellet secundum modum suae opinionis exponeret, alter quidem ex luto quod uellet fingens, alius uero pingens. opifices itaque qui maxime putantur esse praecipu ebur et aurum habent ad hoc suae semper nouitatis argumentum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.253>	proinde apud eos priores quidem dii liorentes honoribus senuerunt, sic enim proferendum est,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.254>	alii uero noni <qui>dam introducti religione potiuntur, et templorum alia quidem desolata, alia uero nuper secundum eorum uoluntatem aedificantur; quapropter ut arbitror e diuerso nosse magis indigent, qualis secta sit circa deum et quomodo eius honor immobili religione seruetur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.255>	Apollonius siquidem Molon unus fuit stultorum atque tumentium; eos autem, qui nere in Graeco philosophati sunt, neque praedictorum aliquid latuit, neque frigidae allegoriae causas ignorauerunt. quapropter illos quidem iuste spreuerunt et circa ueram decentemque circa deum opinionem nobis fuere concordes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.256>	quod Plato respiciens neque ullum quemquam poetarum dicit in republica esse suscipiendum et Homerum honorabiliter amouet fanum ei constituens et unguenta superfundens, ne rectam opinionem de deo fabulis forte destrueret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.257>	praecipue namque Plato nostrum legislatorem imitatus, licet nullam eruditionem huiusmodi suis ciuibus imperasset, id est ut omnes perfecte leges discerent, ut ne fortuito aliqui extraneorum ciuibus miscerentur, sed esset pura respublica et in legum custodia perduraret.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.258>	horum nihil cogitans Apollonius Molon nos uoluit accusare, quoniam non recipimus eos, qui aliis sunt opinionibus praeoccupati de deo, neque communicari patimur eis, qui alia uitae consue-
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.259>	tudine degere potius elegerunt, cum neque hoc proprium nostrum sit, sed commune cunctorum, non modo Graecorum, sed etiam qui inter Graecos cautissimi fuisse noscuntur, Lacedaemonii namque peregrinos etiam expellebant ***, coruptionem extra leges ex utroque metuentes,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.260>	illorum igitur citius saeuitiam poterit quilibet arguere, qui nulli neque conuersationis neque cohabitationis suae participium exhibebant.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.261>	nos autem aliorum quidem res zelari non sinit, participari uero cupientes quae sunt nostra libenter suscipimus; quod utique reor indicium magnanimitatis atque clementiae.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.262>	Sed desino iam de Lacedaemoniis amplius disputare; Athenienses uero, qui communem esse suam gloriantur omnibus ciuitatem. quomodo de his rebus habuerint Apollonius ignorauit; hi namque uel uerbum solummodo praeter illorum legem de diis loquentes ineuitabiliter punierunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.263>	cuius etenim rei gratia Socrates est mortuus? non enim hostibus tradidit ciuitatem neque templa uastauit, sed quia noua iuramenta iurauit et quoddam daemonium sibi significasse referebat seorsum ludens, sicuti quidam dicunt, propter haec ueneni poculo morte multatus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.264>	insuper etiam corrumpere iuuenes eum accusator aiebat et conuersationem patriae legesque contemnere. et Socrates quidem ciuis Atheniensis huiusmodi tormenta sustinuit,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.265>	Anaxagoras autem CIazomenius fuit et quia existimantibus Atheniensibus solem esse deum ille eum insensatum et ignitum asseruit, paucorum sententia morte damnatus est.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.266>	et aduersus Diagoram Melium talantum decreuerunt, si quis occideret eum, quoniam eorum mysteria deridere ferebatur, Protagoras autem, nisi cito fugisset, comprehensus occideretur, eo quod dubium de diis Athenienses conscripsisse putabant.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.267>	quid oportet mirari, si circa uiros fide dignos talia gessisse noscuntur, qui neque mulieribus pepercerunt? nunc enim sacerdotem quandam, quoniam eam quidam accusauit peregrinos colere deos, occiderunt. puto autem erat hoc apud eos decretum <et> aduersus eos, qui peregrinum introducerent deum, supplicium mortis inferebatur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.268>	igitur qui tali lege utebantur palam est, eo quod aliorum non crederent esse deos; non enim, si crederent, aliquibus inuiderent quasi quiddam maius habentibus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.269>	Scythae uero caedibus congaudentes humanis et paululum differentes a bestiis arbitrantur tamen sua mysteria oportere esse custodienda et Anacharsium sapientia mirabilem apud Graecos aduenientem interemerunt, quoniam uidebatur Graecorum deorum ad eos uenisse plenissimus, multos autem apud Persas quilibet inueniet etiam pro eadem causa tormentis affectos.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.270>	sed palam est, quoniam Apollonius Persarum legibus congaudebat illosque mirabatur, quippe cum Graeci eorum fortitudinem sint experti atque concordiam unanimitatis, quam habuere de diis, hanc scilicet [fortitudinem], quam in templis eorum concrematis habuerunt ***. is etiam omnium studiorum imitator extitit Persicorum uxoribus alienis contumelias faciens filiosque concidens.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.271>	apud nos autem mors decreta est, si quis uel inrationabili animali hoc modo noceat; et ab his legibus nos abducere neque timor potuit praepotentium potestatum neque zelus eorum, qui apud alios honorantur;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.272>	sed neque fortitudinem ideo exercemus, ut bella auaritiae causa suscipiamus, sed ut legum iura seruemus, et dum alia detrimenta taliter sustineamus, si qui nos de legibus mouere temptauerint, tunc etiam ultra uirtutem rebellare contendimus et usque ad calamitates nouissimas perduramus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.273>	cur itaque nos zelemur alienas leges, cum eas neque a legislatoribus suis seruatas esse uideamus? uel quomodo Lacedaemonii non erant de impermixta sui conuersatione reprehendendi et de despectu pariter nuptiarum? lliaci uero et Thebaei coitum impudentem et extra naturam olim
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.274>	in masculos agebant, et optime atque utiliter facere se putabant. haec ergo cum ipsi omnino rebus effugerent, etiam suis legibus miscuerunt;
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.275>	quod tantum aliquando ualuit apud Grae-\', cos, ut etiam diis suis masculorum concubitum applicarent. itaque denique germanorum nuptias rettulerunt, huiusmodi satisfactionem rerum incongruarum et extra naturam pro libidine componentes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.276>	Desino nunc de suppliciis dicere et quantas ab initio praebuerint plurimi legislatores absolutiones malignis hominibus, in adulterio quidem <dam>num pecuniarum, in corruptione autem etiam nuptias sancientes. quantas autem occasiones-, siones contineant de abnegatione pietatis, examinare longis-\' simum est. iam enim apud plurimos olim meditatio facta est transgrediendi leges,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.277>	quod non agitur apud nos, quando propter eas et diuitiis et ciuitatibus et bonis aliis priuati sumus, lex autem apud nos seruatur usque ad mortem, nullusque Iudaeorum neque sic procul abeat ex prouincia uel regem quamuis acerbum sic metuit, ut ultra illum legis uideatur timere praeceptum.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.278>	igitur si propter uirtutem legum taliter apud eos sumus, concedant quoniam potentissimas leges habemus, si uero circa prauas nos leges iudicant perdurare, quid ipsi iustissime non patiantur meliores non custodientes opere sanctiones?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.279>	quia igitur longinquitas temporis uenssima creditur omnium esse probatio, hanc ego testem faciam uirtutis legislatoris nostri et opinionis, quam ille de deo contradidit. nam cum sit infinitum tempus, si quis eum comparet aliorum legislatorum aetatibus, hunc ultra omnes inueniet.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.280>	A nobis itaque declaratae sunt leges et cunctis aliis semper hominibus zelum sui potius praebuerunt.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.281>	primi quippe Graecorum ad faciem quidem iura patria conseruabant, ipsis autem rebus philosophiaeque tractatu illa secuti sunt de deo similia sapientes humilitateque uitae communionem inter alterutros edocentes.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.282>	sed etiam populis olim multus fuit zelus nostrae maxima pietate culturae. non est itaque ciuitas Graecorum nec ullus quisquam barbarus nec una- gens, ubi septimanae in qua uacamus consuetudo minime discurrit atque ieiunia et candelabrorum incendia; sed etiam ciborum apud nos sollemnia plurima apud multos iugiter obseruare.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.283>	conantur insuper imitari etiam concordiam, quam nos inter alterutros optinemus, et rerum participari suarum et operum dilectionem in artibus et perdurationem necessitatum habere pro legibus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.284>	illud enim mirabilius est, quia praeter impulsorem huius obseruationis ipsa per se lex homines ita ualuit obligare et, quemadmodum deus in uniuerso mundo consistit, ita lex per cunctos homines ambulauit. unusquisque enim, si suam regionem domumque conspicit, his quae dicuntur a me, resultare cessabit.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.285>	oportet igitur cunctorum hominum malitiam reprehendere: aut enim uolunt nos isti aliena et praua iura ante propria et meliora zelari, aut certe, si hoc uolunt, quiescant nobis per inuidiam accusationes ingerere.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.286>	non enim pro cuiuslibet maliuolentia defendimus hanc causam, sed nostrum honoramus legislatorem atque credimus quae ab illo prophetata de deo sunt. denique nisi intellegeremus ipsi uirtutem legum, numquam magna sapere super his tantus populus zelatur.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.287>	Sed de legibus quidem et de republica nostra certissimam feci rationem in his, quae de antiquitate conscripsi; nunc autem eorum memini quantum necessarium fuit, neque aliorum uituperare iura neque nostra laudare proponens, sed hoc agens, ut de nobis iniuste conscribentes et contra ipsam ueritatem impudentissime contendentes arguerem.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.288>	arbitror itaque per hanc conscriptionem abundanter me quae promisi complesse. denique in principio demonstraui genus accusatorum. esse recentissimum atque nouum et multos ueterum in conscriptionibus suis memoriam habentium nostri ex illis testes exhibui.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.289>	dixerunt itaque Aegyptios fuisse progenitores nostros, et ostensum est, quia in Aegyptum uenerunt aliunde. deinde sunt mentiti, quoniam exinde propter cladem corporis sint expulsi, et apparuit, quoniam uoluntate et magnitudine fortitudinis ad propria sunt reuersi.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.290>	alii uero tamquam nequissimo uiro legislatori nostro derogare contendunt; cuius uirtuti dudum quidem deus ipse, post illum uero tempus longissimum perhibet testimonium.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.291>	De legibus autem loqui ampliori sermone non fuit opus. ipsae namque per semet ipsas apparuerunt piae et uerissimam habentes intentionem et non ad humanum odium, sed ad rerum communionem potius inuitantes, iniquitatis inimicae cultricesque iustitiae, segnitiem et multas expensas procul abicientes, sufficientiam et amorem laboris erudientes,
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.292>	bellum causa auaritiae nescientes, fortes autem pro se populos esse praeparantes, ad supplicia retribuenda semper ineuitabiles, uerbis nequaquam circumueniri possibiles, praeparationes semper-, per operibus exequentes. haec enim nos semper opera manifestiora litteris exhibemus.
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.293>	quapropter ego confidens dico, quia multarum atque meliorum rerum nos potius quam alii praeceptores sumus. quid enim intranscensibili pietate melius est? quid iustius, quam legibus oboedire?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.294>	quid utilius, quam in alterutros unanimes esse et neque in calamitatibus ab inuicem secedere, neque tempore felicitatum per iniurias discrepare, sed in bello quidem mortem contemnere, in pace uero artibus aut agri culturae uacare et semper et ubique credere deum respicere et solum omnia gubernare?
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.295>	haec igitur si quidem apud alios aut scripta sunt primitus aut seruata, firmiorem debemus nos gratiam illis tamquam eorum facti discipuli, < si) uero [nequaquam primitus extiterunt] his praecipue nos utentes agnoscimur et primam eorum inuentionem nostram fuisse declaramus, Apiones [igitur] et Molones et quicumque mendacii derogatione congaudent conuicti procul abscedant..
<flavius_josephus.de_iudaeorum_vetustate_sive_contra_apion urn:cts:greekLit:tlg0526.tlg003.opp-lat1.2.296>	tibi autem, Epaphrodite, ueritatem maxime diligenti et per te similia nosse de nostro genere cogitantibus hic libellus conscriptus scriptus esse dinoscitur.